
Кутскон бам.
__NOTOC__ __NOEDITSECTION__
link= Выль статьяез кылдытыны — Мар лэсьтыны кулэ удмурт википедиын — Выль ивор гожтыны


Удмуртия.
Удмурт Элькун (мукет сямен Удмурт Республика) – Россия Федерацие, Приволжской федеральной округысь улосъёс пӧлы пырись шаер.
Интыяськем.
Удмурт шаер интыяськемын Шор Ураллэн шунды пуксён палаз, Кам но Ватка шуръёс вискын. Удмурт шоркарысен Мускоозь – 1 129 иськем, Санкт-Петербургозь – 1 904 иськем, Екатеринбургозь – 800 иськем, Кузонозь – 395 иськем.
Удмурт Республикалэн шунды пуксён но уйпал ласянь бускелез – Киров улос, шунды ӝужан палан – Пермь шаер, лымшор ласянь –- Башкирия но Татария республикаос.
Удмурт шаер интыяськемын 42,1 сюрс квадрат иськем музъем вылын, со Россия Федерацилэн муэзлэсь 0,25 %-сэ басьтэ.
Удмурт шаере пыре 5 город, 25 ёрос, кар типъем 11 посёлок но 2119 гуртъёс. Шоркарез – Ижкар, отын улӥсез 611 сюрс адями (2009-тӥ арлы). Мукет городъёс: Вотка кар – 96,9 сюрс адями, Глазкар – 97,1 сюрс адями, Можга – 49,7 сюрс адями, Сарапул – 98,8 сюрс адями.
Инкуазь.
Удмурт шаер интыяськемын Шунды ӝужан пал-Европа равнина лэн шунды ӝужан палаз, Кам шур но солэн бур ӧрыз – Ватка – шуръёс вискын. Бадӟым зарезьёс Удмуртилэсь кыдёкын, соин ик омыр сокем чурыт ӧвӧл: толалтэзэ кезьыт но лымыё, гужемзэ пӧсь но шундыё. Тужгес но кезьыт толэзь – январь (шоро-куспо температура Цельсийя - 9,9 градус,), самой пӧсь толэзь - июль (шоро-куспо температура Цельсийя + 20,9 градус).
Музъем узырлыкъёс пӧлысь валтӥсьёсыз – нюлэс но мувӧй. Удмурт шаерлэн музъем вылаз усьтэмын мувӧй кысконъя 114 месторождение. Удмуртиын кыскем мувӧй пӧлысь 96 %-эз уже кутӥське шаерлэн палэназ.
Удмуртилэн 46 % музъемез шобыртэмын нюлэсъёсын, со пӧлысь ӝыныез – лысо писпуос. Республика узыр гыбедлы (торф), азотнометановой интыослы, озьы ик эмъясь дэрилы но лэсьтӥськон сюйлы (луо, горд сюй, бур (известняк).
Удмуртилэн историысьтыз.
Удмурт музъемез адямиос уже кутӥллям асьме эралэсь азьло VIII–V сюрсаре ини – мезолит вакытэ. Та сярысь иворто Удмурт республикалэн музъем вылаз шедьтэм археологияя синпелетъёс. Асьме вакытлэсь азьло VIII–III дауръёсы – корт дауре – Кама шаерын бадӟым гинэ кылдӥз ананьиноослэн культуразы. X даурын удмуртъёс пыризы Булгар шаере, нош XIII даурысен лымшор удмуртъёс Зарни Орда улын улӥзы, бӧрысь Кузон ханстволы пыриськизы. Уйпал удмуртъёс выжыяськизы туала Глазкар котыре, кылдытӥзы шоркарзэс – Иднакарез.
XVIII даурозь вашкала удмуртъёс выризы гурт удысэн, чорыг но пӧйшур кутылонэн. XIX даурлэн шораз Удмуртиын азинске корт поттон но ӵыжатон промышленность.
Быдӟым Октябрь революция дырозь Удмурт шаерлэн музъемез люкемын Казан но Ватка губерниос куспын. Нимаз шаерлы Удмуртия пӧрмиз Октябрь революция бере гинэ.
1920-тӥ аре 4-тӥ ноябре В. И. Ленин кӧня ке выль автономи улосъёс кылдытон сярысь РСФСР-ысь ВЦИК-лэсь но СНК-лэсь постановленизэс юнматӥз. Со постановлениын верамын вал: “кылдытоно... ужась калыкъёслэсь – калмыкъёслэсь, поръёслэсь но вотякъёслэсь – автономи улосъёссэс”. Озьы кылдӥз Вотяк автономи улос.
1932-тӥ аре 1-тӥ толшоре СССР-ысь ВЦИК-лэн постановлениезъя улосмылэн нимыз воштэмын вал: “Вотяк автономи улослэн коренной калыкез... удмурт калык луэ бере...Вотяк автономи улослы выль ним сётоно: Удмурт автономи улос”.
1934-тӥ аре 28-тӥ толсуре СССР-ысь ВЦИК “Удмурт автономи улосэз Удмурт Автономи Кенешо Социализмо Республикалы пӧрмытэм сярысь” постановленизэ кутэ.
1990 аре Удмуртиысь Вылӥ Кенеш шаермылэсь выль нимзэ юнматӥз – Удмурт Элькун.
Политика.
Удмуртиын кун власть быдэсъяське Удмурт Республикалэн Президентэныз, Правительствоен но Кун Кенешен.
Удмуртиен кивалтэ президент (2000 арысен – Александр Волков). Правительствоен кивалтэ Юрий Питкевич, улос парламентэн (Кун Кенешен) – Соловьёв Александр Васильевич.
Удмурт Республика улонзэ радъя Россилэн валтӥсь законэз - Конституция - вылэ пыкъяськыса. Удмурт шаерлэн аслаз кун пусъёсыз - куншетэз (флаг), кунпусэз (герб), кунгурез (гимн). Кунпусаз пусъемын: сьӧдо-гордо котырес щит вылын тӧдьы бурдо юсь. Сьӧд буёл возьматэ музъемлэсь буёлзэ но улонлэсь огсыр азинскемзэ. Горд буёл - шундылэн но улонлэн пусэз. Тӧдьы буёл возьматэ космослэсь но чылкыт сям-йылолъёслэсь пуссэс. Щит вылын пусъем юсь адямилы укша - улон кужымлэн, визьлэн, кужымлэн пусэз. Кунпуслэн авторез Юрий Лобанов.
Куншетын но пишто горд-тӧдьы-сьӧд буёлъёс. Куншетлэн шораз интыям солярной пус юнме шорысь ӧвӧл, со калыкез уте шуг-секытъёслэсь, шугадӟонъёслэсь. Куншетлэн авторез Юрий Лобанов.
Удмурт Республикалэн кунгурез (кункрезез) гожтэмын кык кун кылын: удмурт но ӟуч кылын. Удмуртсэ гожтӥз тодосчи Т. Г. Владыкина, ӟучсэ - история наукаосъя кандидат А. А. Шепталин. Гурзэ гожтӥзы Герман но Александр Корепановъёс.
Экономика.
Удмуртилэн ӟеч интые интыяськемез луонлык кылдытӥз корт поттонэз азинтыны но Россиысь валтӥсь улосъёс пӧлы пырыны. Валтӥсь предприятиос: «Ижмаш», «Ижысь механикая завод», «Ижысь электромеханикая завод», «Радиозавод», «Ижсталь».
Удмурт шаерын улэ быдэс дуннелы тодмо луэм конструктор М. Т. Калашников. Солы сӥзем музей шумпотыса пумита калыкез.


Иж.
Ижкар (озьы ик Иж, ӟуч сямен Ижевск, вашкала нимыз Завод) – Удмурт шаерлэн шоркарыз. Интыяськемын республикалэн шораз - Ватка но Кам шуръёс вискын.
Историез.
Ижкар кылдӥз 10-тӥ апреле 1760-тӥ арын.
1760 – Пётр Шувалов графлэн кичӧлтэмезъя Иж шур дурын корт поттон заводэз лэсьтыны кутскиллям; со бордын кылдӥз вуоно Иж кар – "Ижевской Завод" (соин ик али но Дэри ёросысь пересьёс сое "Завод", "Заод" шуо на).
1918, 21 феврале – Ижысь ужчиослэн, салдатъёслэн но кресьянъёслэн депутатъёссылэн Кенешсы Ижевской Завод посёлокез каре пӧрмытӥз. Со дырысен сое ӟуч сямен "Ижевск" шуыса ниманы кутскиллям.
Кызетӥ-куамынэтӥ аръёсы Ижез удмурт гожъясьёс пӧртэм сямен нимало вал. Ваньмызлэсь ӵем уже кутыло вал "Ижкар" шуон кылэз. Калык вераськонын пумиськисьтэм со ним Удмуртилэн уйпал ёросъёсаз интыяськем нимо-дано Иднакарлэн, Дондыкарлэн но мукет вашкала улон интыослэн нимъёссылэсь адӟем карыса малпамын вал.
1984, 27 декабре КПСС-ысь вылӥ кивалтӥсьёслэн кичӧлтэмзыя карлэн нимыз воштэмын вал: алигес улонысь кошкем СССР-ысь утиськонъя министрлэсь Дмитрий Устиновлэсь нимзэ пыраклы тодэ вайытон понна, Ижез "Устинов" шуыса ниманы косӥллям. Министр Устиновлэн ужез война дырысен ини зэмзэ но юн герӟаськемын вал Ижысь ож заводъёслэн уженызы. Озьы ке но, ваньмыз сямен ижъёс карзылы калыклэсь чик юатэк выль ним сётэмлы туж пумит луиллям.
1987, 19 июне Устинов карлы вуж нимзэ берен сётӥллям. Со дырысен сое ӟуч сямен нош ик "Ижевск" шуо, удмурт сямен нош (гожтос кылын) – "Ижкар" яке "Иж".
Люкетъёсыз.
1934-тӥ арын Ижын куинь ёрос вал - Ждановской, Азинской, Пастуховской. Но 1960-тӥ арын соосты быдтӥзы. 1962-тӥ арын кылдӥзы выль вить ёросъёс: Индустриальной, Первомайской, Октябрской, Ленинской но Устиновской.
Калыкез.
Ваньмыз-ӧвӧлэз 654,5 сюрс улӥсез. Пӧлазы вань 30 пӧртэм выжыысь калыкъёс: ӟучъёс - 69,4%, удмуртъёс - 17,2%, бигеръёс - 9,6%, музон калыкъёс - 3,8%.


Удмурт кыл.
Удмурт кылын кинъёс верасько?
Удмурт кыл – Удмуртиын, Татариын, Башкириын, Пермь шаерын, Киров улосын но куд-ог мукет интыосын улӥсь удмуртъёслэн анай кылзы. Сое уже кутыло бесерманъёс но (соослэсь наречизэс нимаз кыл шуыса ниманы вазь на). Удмуртиын но котырын улӥсь куд-огез ӟучъёс но бигеръёс тодо удмурт кылэз, но таӵеослэн лыдзы туж ӧжыт. Россиын улэ ог 464 сюрс удмурт кылэз тодӥсь адямиос (2002).
Кыӵе кылъёслы матын удмурт кыл?
Удмурт кыллы уката ик матын луо коми-зырян кыл но коми-пермяк кыл. Озьы ке но, удмуртъёс но комиос ог-огзэс валаны уг быгато, оло нош валало туж шуген. Мукет ӵыжы-выжы кылъёс – пор, эрзя, мокша, финн, эстон но со выллем – удмуртлы воксё валантэм.
Бигер асэстэмъёс удмурт кылын.
Удмуртэ пырем бигер кылъёсты тодонын уката дуно луэ Шандор Чучлэн «Бигер асэстэмъёс удмурт кылын» нимо книгаез.


Удмурт диалектъёс.
Удмурт кыллэн кыӵе диалектъёсыз вань?
Удмурт кыллэн кӧня диалектъёсыз вань, шуг вераны, малы ке шуоно, Удмуртилэн музъем вылаз (уй паласен лымшор пала) интыысь говоръёслэн тодметъёссы пумен-пумен гинэ вошъясько, соин ик одӥг диалектлэн йылыз-пумыз урод адӟиське.
Уйпал наречие.
Со вӧлмемын Яр, Глаз, Балезино, Кез, Дэбес, Эгра, Красногорск ёросъёсын, озьы ик, Киров улослэн Уни, Фалёнки, Слободской но Зуевка ёросъёсаз. Уйпал наречиез люкыло таӵе говоръёсы: улын чупчи говоръёс (Киров улосын), шор чупчи говоръёс (Яр, Глаз, Балезино, Юкамен но Красногорск ёросъёсын) но вылын чупчи говоръёс (Кез, Эгра, Дэбес ёросын).
Лымшор наречие.
Вӧлмемын Кизнер, Можга, Грах, Алнаш, Пичи Пурга но Кияса ёросъёсын (лымшор (периферийно-южной) диалект), озьы ик лымшор палан бускель улосъёсын (палэнысь лымшор (периферийно-южной) диалект).
Лымшор диалектэ пыро кизнер но можга говоръёс, среднеюжной, грах, алнаш (улын иж) но кырыкмас говоръёс.
Палэнысь лымшор диалектэ пыро шошма, кукмор, бавлы, ташкичи, красноуфимск, шагирт, буй-танып но канлы говоръёс.
Шор говоръёс.
Шор говоръёс географи но кыл тодметъёс ласянь интыяськемын уйпал но лымшор наречиос куспын.
Бесерман наречие.
Бесерман наречие – со Удмуртилэн уй палаз улӥсь бесерман калыклэн вераськон кылыз. Трос ласянь тодэ вайытэ лымшор говоръёсты.
Удмурт диалектъёслэн ог-огзылы матын луэмзы.
Ӵемысь шуыло, уйпал удмуртъёс лымшор удмуртъёсты валаны уг быгато шуыса. Со зэм ӧвӧл. Пӧртэм говоръёсын пумиськись мукет говоръёсын пумиськисьтэм куд-ог кылъёс со говоръёсты ог-огезлы валантэм уг на каро. Удмуртиысь удмуртъёслы ӵем дыръя туж аспӧртэмлыко пото палэнысь лышмор говоръёс (кытын пумисько трос бигер асэстемъёс). Свердловск улосын пумиськись пичи красноуфимск говор гинэ (али со бырон калэ вуэмын) Удмуртиысь удмуртъёслы туж валантэм потэ (малы ке шуоно, солэн фонетикаезлы пор влияние туж бадӟым вал).
Линкъёс.
Со сяна, учке: Удмурт кыл, Удмурт литературной кыл, Удмурт письменность


Бесерманъёс.
Бесерманъёс – Удмуртилэн Юкамен, Балезино, Глаз, Яр но куд-ог мукет ёросъёсын улӥсь калык. Лыдзы – ог 3 сюрс адями (2002).
Бесерманъёслэн историысьтызы.
Волга-Урал шаерлэн историяз "бесерман" ним нырысь тодмо луэ XIV-XV дауръёсы кылдытэм ӟуч истори ошмесъёсысь: отын вераськон мынэ Кузон ханствоын улӥсь кыӵе ке «бесерменъёс» сярысь "(бесермены)". Со тюрк выжыысь потэм бесерменъёслэн историзы меӵак герӟаськемын Арча музъемлэн историеныз. Нимзы ваньмызлы тодмо "мусульман" шуон кыл бордысь потэмын (тюрк кылъёсын со ӵемысь "busurman", "büsürmen" но мукет та выллем формаосын уже кутӥське).
XIV-XVI дауръёсы со бесерменъёслэн куд-ог люкетсы, азьвыл Волга Булгарилэн музъем вылаз пуромем лек ожъёсын сэрен (Зарни Урдоысь феодалъёслэн ваче жугиськемзы; ӟуч князьёслэн но ушкуйникъёслэн омырскемъёссы; эмир Тимурлэн азьвыл булгар музъеме лыктэмез но мукет), Ватка йылэ тубыса, Чупчи уллапала пумен кӧчыны кутскизы, но собере мукет тюрк выжыосын валче чупчи бигеръёслэн (Кариноысь бигеръёслэн) субэтносазы пыризы.
Соосын ӵош Карино музъеме улыны кошкиллям куд-ог кылзыя удмуртъёслы туж матын куд-ог группаос. 1511 арысен ини ӟуч документъёсын ӵемысь вераськон мынэ кыӵе ке Карино котырын улӥсь "(арча) чувашъёс" "(«чюваша арская»)" сярысь. Самой со "арча чувашъёс" – туала бесерманъёсмылэн вашкала атайёссы-песятайёссы. Чувашъёс пӧлы соосты юнме уг пырто вал. Арча музъемын улыкузы, со удмуртъёслы матын луись группаос юн кусып возизы зэмос чувашъёсын но. Со сярысь верало бесерман нылкышноослэн дӥсьёссы, соос туж но туж кельшо чуваш нылкышноослэн дӥськутсылы.
Озьыен, туала бесерманъёслэн вашкала песятайёссы Ар музъемысь потэм тюрк выжыосын ӵош ик («бесерменъёсын») туала улон интыязы лыктӥллям. Со тюрк (булгар?) выжыослэсь соос асэстӥллям нимзэс но.
Ас валамзы ласянь.
Бесерманъёс асьсэос верало удмуртъёс луымтэзы сярысь. Асьсэды соос ноку уз шуо: «удмурт», одно «бесерман» шуозы. Азьвыл (ӵем дыръя али но) бесерман пи кышно басьтэ вал бесерман выжыысь гинэ, удмуртъёс пӧлысь уг басьты вал. Бесерманъёс удмуртъёсын артэ ке но уло, но тросаз учыръёсы нимаз гуртъёсын. Ваньзэ тае лыдэ басьтыса, 1926 аре ортчем Вань Союзысь калыкез лыдъян дыръя соосты нимаз калык шуыса лыдъяллязы ини. Собере нош: «Бесерманъёс – нимаз калык ӧвӧл, а удмуртъёслэн оглюкетсы, этнографической группазы» шуыса малпаны косэмын вал. 1993 арысен бесерманъёсты Удмурт Республикаысь Вылӥ Кенешлэн пуктэмезъя нош ик нимаз калыкен лыдъяло.
Калык осконъёс ласянь.
Бесерманъёслэн калык осконъёссы матын луо удмурт калык осконъёссылы, но кык ласянь соос туж висъясько: бесерманъёслэн воршудъёссы вылымтэен но бесерман калык осконъёсы пырем куд-ог мусульман валатонъёс ванен.
Дӥськут ласянь.
Бесерман нылкышноослэн дӥськутсы тусызъя но терминологиезъя удмурт нылкышно дӥськутлэсь чылкак мукет. Со туж кельше чуваш нылкышноослэн дӥськутсылы.


Глаз ёрос.
Глаз ёрос — Удмуртилэн уй палаз интыяськемын.. Центрез — Глаз кар. Мукет улон интыос пӧлысь тужгес тодмо луо Октябрьской, Понина, Дондыкар, Парзи. Глаз карлы матэ интыяськемын Иднакар гурт – солэн нимыз тодмо луэм вашкала Иднакар гуӵинэз археологъёслэн шедьтэм беразы. Бускель ёросъёсыз: Яр, Юкамен, Красногорье, Балезино но Киров улосысь Омутнинск но Афанасьево ёросъёс.
Ёрос кылдӥз 1935-тӥ арын, соку отын 13 сельсовет, 102 населённой пункт лыдъяськиз. 1998-тӥ арын ортчытэм лыдъян-чотанъя ёросын ваньмыз-ӧвӧлэз 21,1 сюрс улӥсез: удмуртъёс - 79,1%, ӟучъёс - 17,7%, бигеръёс - 2,2%, мукет калыкъёс - 1 %. Огъя площадез - 2036,8 кв. км.
Инкуазез.
Ёросэтӥ бызё Чупчи, Убыть, Пызеп, Кузьма, Белая, Сёва, Люм, Жаба шуръёс. Та палъёс узыресь мувӧен, горд сюен, песокен-луоен, гыбедэн, мергелен. Ёрослэн 30 % му вылаз будэ нюлэс.
Промышленность.
Гыбедэн выре «Дзякино» огазеяськон. Машинаосты, тракторъёсты тупатъя «Реммаш» завод, лэсьтӥськон бордын гижысь-пиньысь тырше «Чепца» предприятие. Вань на татын комбикорм поттонъя завод, нянь пыжонъя комбинат, нюлэсэн вырись «Чура», «Леспром» но мукет. Гурт удыс борды кырмиськемын ог 24 хозяйство. Ёросын тылобурдо вордонъя кык фабрика ужа - Глазовской но Удмуртской.
Ёрослэн шортӥз ик ортче Киров-Пермь бадӟым чугун сюрес. Та ёрос пыр ик асфальт сюрес валемын Юкаменск, Красногорск, Карсовай, Понино черкогуртъёсы.
Дышетон, тазалыкез утён, культура.
Ёросын 22 пала школаос, вань на школа-интернат, ДЮСШ, нылпи искусствоосъя 1 школа, школалэсь азьвыл нылпиосты визьноданъя 23 учреждение, ёрос больница, солэн 20 филиалэз, участокъёсъя 4 больница, 36 ФАП, историысь 89 памятникъёс. Ёросын ваньмыз-ӧвӧлэз 12 клуб ужа. Тужгес бадӟымез - 300 адямилы чаклам культурая юрт.


Сарапул.
Сарапул – Удмуртилэн лымшор палаз интыяськем кар (2002 аре – ог 103 сюрс улӥсьёс). Интыяськемын Кам шурлэн бур палаз. Ижысен Сарапулозь - 63 километр. Улӥсез — 108,0 сюрс адями: ӟучъёс - 81,8%, бигеръёс - 8,9%, удмуртъёс - 3,8%, укаинецъёс - 0,9%, мукет выжыысь калыкъёс - 4,6%.
Сарапул ним XVI даурысен тодмо луэ. 1596 аре калыкез лыдъян книгаын гожтэмын: «Кузон утемын, Кам шур йылынгес... Сарапулысь но Сиваысь чорыг кутыло». Кызьы адӟиськомы, ӵапак кар сярысь татын вераськон уг на мыны: Сарапул шуыса Кам шурлэн оглюкетэз нимамын, шӧдске.
Сарапул нимлэсь кытысь потэмзэ ӵемысь герӟало чорыг кутонэн: чуваш кылын "сарă пулă" ‘ӵуж чорыг’ ("Acipenser gueldenstaedtii") шуэмез возьматэ.
Вуоно карлы "Вознесенской черкогуртэз" кылдытэмен инъет сётэмын вал. 1621 аре дозорной книга «Сарапул дурын Вознесенской черкогурт» сярысь вера. Берло ини Вознесенской черкогурт Сарапул нимо дворцовой слободае пӧрмиз. 1780 аре Екатерина II косэмъя Ватка наместичество кылдытэмен Сарапуллы кар статус сётэмын вал.
1781-тӥ арын городлэн аслаз гербез кылдӥз. 1790-тӥ аръёсы Сарапулэн кивалтӥз секунд-майор А. В. Дуров - кавалерист-нылмурт Надежда Дуровалэн атаез.
1924 арозь Сарапул но Сарапул утем Ватка губерняе пыро вал. Со вакытэ татын улӥз-вылӥз 4 сюрс котыр адями. Город узыр ӧй вал. Ульчаосын сылӥзы 1 из собор, 1 приходской черк, 1 старообрядческой часовня, 48 лавка. 19 корка излэсь ӝутэмын вал, кылемез ваньмыз пулэсь.
1930 арозь Сарапул Урал улосэ пыре (Сарапул округ), 1939 арозь со Киров улосэ пыре (Сарапул ёрос), нош собере Сарапул ёрос Удмуртиен огезеямын вал.
18-тӥ дауре Сарапулын азинскыны кутске ку дасянъя промышленность. 1815-тӥ арын 5 сыӵе завод ужам. Ӧжыт улыса, усьтӥськиз майтал кисьтонъя огазеяськон. 1855-тӥ арын кирпич шукконъя 6 завод ужзэ мытӥз. XX-тӥ даурлэн кутсконаз отын промышленностья трос огазеяськонъёс усьтӥськизы. Кылсярысь, «Кожевенный завод и фабрика ручной и механической обвуи. Торговый дом Ф. Г. Пешехонова», «Барабанщиков Ник. и племянники. Торговый дом. Кожевенный завод и фабрика обуви», «Братья Кривцовы» но мукет.
Сарапуллэн шораз ик интыяськиз Вознесенский собор. 1812-тӥ арын со котыре пуктӥзы судьяослы, Дуровлы коркаос, кык этажъем юртъёс (соослэсь нырысетӥ этажзэс вуз карон интылы пӧрмытъязы).
1875-тӥ арын городын кылдӥз Благотворительной общество. Анай-атайтэк кылемъёслы, куанеръёслы соос усьтӥзы 20 сиськон инты. Та вакытэ ик ужзэс мытӥзы ясли но Ужлы сӥзем корка. Та коркан нылпиосты дышетӥзы киужлы.
Сарапулын вань бадӟым порт. Кам шур кузя со Сарапулэз герӟа Улысь Новгород, Пермь городъёсын.


Юкамен ёрос.
Юкамен ёрос Удмуртилэн уй палаз интыяськемын. Центрез — Юкамен черкогурт. Мукет улон интыос пӧлысь тужгес тодмо луо Ёжгурт, Палагай, Пышкизь, Ӵаӵӵагурт.
Бускель ёросъёсыз: Яр, Глаз, Красногорье но Киров улосысь Фалёнки ёрос.
Ёрослэн музъем вылтӥз бызё Ватка, Люкмы, Сада шуръёс.
Ёрослэн кылдэмез.
Юкаменск ёрос кылдытэмын 15-тӥ июле 1929-тӥ арын. Отчы пыризы Глазов уездысь Юкаменск, Ежевской но Курьинской волостьёсысь 17 сельсоветъёс. 1931-тӥ арын быдтэмын вал Святогорской ёрос, отчы пырись сельсоветъёс выжтэмын Юкаменск ёросэ. 1935-тӥ арын та ёрос нош ик люкемын кыклы:Юкаменск но Святогорской. 1963-тӥ-1967-тӥ аръёсы Юкаменск ёрос пыртэмын вал гурт удысъя Глазов ёросэ. 3-тӥ январе 1967-тӥ арын Юкаменск ёрос выльысь кылдытэмын вал.
Юкаменск ёросын 10 сюрс 455 улӥсез. Удмурт Республикалэн 25 ёросъёсыз пӧлысь калыклэн лыдызъя Юкаменск ёрос 24-тӥ интыын. Удмуртъёс - 48,2%, ӟучъёс - 16,1%, бигеръёс - 19,5%, бесермянъёс - 15,1% (2002-тӥ арлы).
Кивалтон ёзъёс.
Юкаменск ёросын кун власть быдэсъяське, ёрослэн Уставез вылэ пыкъяськыса. "Юкаменск ёрос" муниципал кылдытэтлэн тӧроез Борис Васильевич Востриков. Ёрос администрацилэн тӧроез Ирина Аверьянова Ипатова. Закон кылдытъян ужез быдэсто ёрос кенеше пырись 22 депутатъёс. Бырйисько 5 арлы, берлоез кенеш быръемын 8-тӥ октябре 2006-тӥ арын.
2005-тӥ арын Юкаменск ёрослэн радлыкез воштэмын. Отчы пыре 8 поселение: Вылӥ Уни, Засековской, Ертем, Ежёво, Пышкет, Палагай, Шамардан, Юкаменск.
Экономика но культура.
Юкаменск ёросысь "Агрохимия" огазеяськон гыбед поттэ, "Монолит" предприятие - кирпич. Вань етӥн сэстон заводзы. Юкаменск ёросын нюлэс, пу арбериос дасяло. 27 гурт предприятиос но 76 пала фермер огазеяськонъёс. Будэто картошка, ю нянь, етӥн, бакча емыш. Потто сӥль но йӧл-вӧй. Юкаменск ёрос Ижкарен герӟаське Юкаменск - Глазов - Ижкар автомобиль сюресэн.
Культура но дышетон удыс ёросын 17 школа. Со пӧлысь 10-эз шор ёзо школа, 7-ез - начальной тодон-валан сётонъя но 13 нылпи сад. Ёросын ужа Нылпи творчествоя юрт, спортъя но искусствоосъя школаос. Ёросын культурая 19 юрт, 17 библиотека, 2 музей, ёрос больница но амбулатория.
ёросын 31 синпелет, со пӧлысь 15-ез археологилэн узырлыкез лыдъяське. Ёросын потэ "Знамя Октября" газет.


Балезино ёрос.
Балезино ёрос Удмуртилэн уй палаз интыяськемын. Центрез — кар типъем гурт Балезино. Мукет улон интыос пӧлысь тужгес тодмо луо Каменное Заделье, Кестым, Пибаньшур, Юнда, Люк, Пыбъя. Бускель ёросъёсыз: Глаз, Кез, Красногорье но Эгра ёросъёс.
Ёрослэн музъем вылтӥз бызё Чупчи, Пызеп, Кампызеп, Кеп, Люк, Юнда шуръёс.
Ёрос кылдӥз 15-тӥ июле 1929-тӥ арын. Соку отчы 18 сельсовет, 189 населённой пункт пыриз. Огъя площадез - 2587 кв. км. Улӥсез - 41,1 сюрс. Та пӧлысь 57,6%-эз - удмуртъёс, 28,2%-эз - ӟучъёс, 12,1%-эз - бигеръёс, 2,1%-эз - мукет калыкъёс.
Инкуазь.
Балезино ёрос интыяськемын Верхнекамской возвышенностьын. Республикамылэн тужгес вылӥ интыез - ёросысь Новосёлы гуртын: зарезьлэсь 323 метрлы вылӥын. Та палъёстӥ бызё Чупчи, Кеп, Юнда, Пызеп, Люк шуръёс. Ёрослэсь 30 %-сэ шобырто нюлэс кушъёс.
Экономика.
Ёросын 8 промышленной предприятие: литейно-механической завод, 2 нюлэс участок, 1 леспромхоз, етӥн сэстон завод, спирт завод, лэсьтӥськон удыслы чаклам материалъёс дасянъя завод.
Гурт удысын тужгес бадӟым саклык висъяло йӧл, сӥль поттонлы. Ёросын вань 3 банк.
1895-тӥ арын ёросэтӥ кыскизы Вятка-Пермь чугун сюрес. Ёрослэн лымшор палтӥз ортче Ижевск-Глазов асфальт сюрес.
Дышетон, тазалыкез утён, культура.
Ёросын вань 35 школа, 48 номеро ПТУ, искусствоосъя школа но солэн 2 филиалъёсыз, ДЮСШ, нылпи юрт, пиналъёсты школалэсь азьвыл дышетонъя 36 учреждение, 43 культурая юрт, музей, 54 культурая памятник, 26 библиотека но мукет. Ёрос газетсы -«Вперёд!» (1931).


Шаркан ёрос.
Шаркан ёрос - Удмурт Республикалэн шунды пуксён палаз интыяськем ёрос. Центрез - Шаркан черкогурт. Герӟаське Дэбес, Эгра, Якшур-Бӧдья, Вотка ёросъёсын, озьы ик Пермь улосэн. Шаркан ёрос интыяськемын Тыловай вырйылын. Со пыр бызё таӵе шуръёс: Шаркан, Ита, Вотка но мукет. Ёрослэн быдӟалаез - 1404,5 квадрат иськем.
Ёрослэн кылдэмез.
Шаркан ёрос кылдӥз 15-тӥ июле 1929-тӥ арын. Отчы пыризы Ижевск уездысь Шаркан, Сосновка но Тыловай волостьёсысь 15 сельсоветъёс. 1956-тӥ арын, Тыловай ёросэз быдтэмен валче, Шаркан ёрос борды юнматэмын 3 сельсоветъёс. 1963-тӥ арын Шаркан ёрос но быдтэмын вал, солэн интыез выжтэмын Вотка гурт ёросэ. Но кык ар ортчыса - 1965-тӥ арын - Шаркан ёрос нош ик кылдытэмын. 1996-тӥ арын Шаркан ёросэ пыриз 15 пала гурт администрациос, ваньзэ ӧвӧлзэ - 97 пала гурт. Ёросын улӥсез - 21 сюрс 423 адями (2009-тӥ арлы). Удмурт Республикаысь 25 ёросъёс пӧлысь калыклэн лыдызъя Шаркан ёрос 11-тӥ интыын. Удмуртъёс - 83,6 %, ӟучъёс - 14,9%, мукет калыкъёс - 1,5%.
Экономика.
Ёросын нырысетӥез кылдэм предприятие - М. И. Родигин купечлэн чугун поттонъя но корт ӵыжатонъя заводэз. Отын дасязы чугун тӥрлык, гурт удысын кутӥськись арбериос но мукет. 1918-тӥ арын та заводлэн нимыз луиз "Металлист". Поттӥзы пӧраськон тӥрлык, пӧртэм техникалы воштон ёзъёс но мукет. 1950-тӥ арын завод "Комсомолец" ним нуллыны кутскиз. 1960-тӥ арын та завод инъет луиз дӥсь поттон фабрикалы - туала нимыз "Шаркан-трикотаж". Ёросын ужа "Лазурь" предприятие, отын етӥнэз сэсто. Шаркан ёросын нюлэс поттонэн выре "Сельхозлес" огазеяськон.Ӟеч радъямын сиён-юон поттон.
Мишкино месторождениын мувӧй поттэ "Роснефть" огазеяськон. Шаркан ёрос Ижкарен герӟаське Ижкар-Вотка-Шаркан но Ижкар-Якшр-Бӧдья-Шаркан сюресэн. Чугун сюресъя матысь станция Воткаын, Шаркан черкогуртлы 35 иськемлы палэнэ интыяськемын. Шаркан ёрослэн му ултӥз ортче Ямбург-Тула-2 газ гумы.
Ёросын ӟеч радъямын гурт удыс: ужало 18 пала гурт предприятиос, 209 фермер но 5 нимаз хозяйствоос (кылсярысь, "Югдон", "Колос", "Югыт сюрес", "Восход").
Муниципальной власть.
Закон кылдытъян уж оскемын ёрос депутатъёслэн кенешсылы. Отчы пыре 33 депутат. Соос бырйисько 5 арлы. Берпуметӥ быръёнъёс ортчизы 8-тӥ октябре 2006-тӥ арын. Ёрослэн вылӥ кивалтӥсез - муниципал кылдытэтлэн тӧроез. Та ужез туннэ нуналлы быдэсъя Александр Аркадьевич Прохоров. Властьлэн быдэсъясь ёзэныз кивалтэ муниципальной образованилэн администрациеныз кивалтӥсь. Бырйиське конкурс ортчытыса. Та дырлы ёрослэн администрациеныз кивалтэ Николай Григорьевич Коровкин.
Культура но дышетон.
Шаркан ёросын ваньзэ ӧвӧлзэ 28 школа, со пӧлысь 12-ез шор ёзо дышетонниос, 23 нылпи сад но 40 номеро училище. Ватсаса тодон-валан сёто Олимпийской резервъя спортшкола, Крезьгуръя школа но Нылпи творчествоя центр. Калыкез эмъяло 3 эмъяськон юртъёсын (Шаркан черкогуртын валтӥсь больница, 2-ез интыяськемын Сосновка но Зюзино черкогуртъёсын). Ёросын культурая 33 юртсы, 20 библиотека, озьы ик ляб тазалыкен нылпиослы чаклам школа-интернат но музей.


1999 ар.
Мар вал Удмуртиын но дуннеын 1999 аре


Сисоп.
Сисоп (от SysOp) — is short for "systems operator", and is a commonly used term for the administrator of a bulletin board system (BBS) or special-interest area of an online service or, historically, the operators of any computer system, especially a mainframe computer.
Usage of the term peaked in the early 1990s, being mostly used strictly to refer to BBS operators; someone doing equivalent functions on the Internet is primarily referred to as a "sysadmin", short for "system administrator".
A Co-SysOp was a user who was granted certain admin privileges on a BBS. Generally, they would help validate users and monitor discussion forums.
A MSN SysOp is a high ranking volunteer or a paid employee who monitors the actions of those who enforce policy on the MSN chat, and the MSN internet services. They act much like those who ran BBS systems, except deal on a more operator to operator situation rather than user to operator.


Атаманов, Михаил Гаврилович.
Миха́ил Гаври́лович Ата́манов – тодмо удмурт кылчи но черк ужась, филологи наукаосъя доктор, протодьякон. Вордскемын 1945 аре 19 сентябре Удмурт АССР-ысь Грах ёросысь Вуж Эгра гуртын кресьян семьяын.
Вылӥ Эграысь тямыс аресъем школаез йылпумъям бераз Асангуртысь совхоз-техникумын но дышетскемын. Армиысь бертыса, Вуж Эграын зоотехник луыса ужаз.
1970–1975 аръёсы Удмурт кун университетысь филологияя факультетлэн удмурт люкетаз дышетксиз. Дышетскемзэ пырпотыса, Тартуысь кун университетысь финн-угор кылъёсъя кафедрае целевой аспирантурае ыстэмын вал. Наука ласянь кивалтӥсез вал тодмо финно-угрист Пауль Аристе. 1978 аре «Этнонимы удмуртов в топонимии» шуыса нимам кандидат луон диссертацизэ со дырызлэсь вазь утьыны быгатӥз. Иже бертыса, УдНИИ-лэн кылъя сектораз ужаны кутскиз. Со вакытысен Атаманов юн кусып возе удмурт историкъёсын Никифор Павловен но Маргарита Гришкинаен, этнографен Владимир Владыкинэн
Михаил Атаманов – ог 150 научной статьяослэн но ньыль монографиослэн авторзы. Соос пӧлын уката ик тодмо луо «Удмуртская ономастика» (1988) но «Удмурт нимбугор = Словарь личных имён удмуртов» (1990). Ваньмыз сямен научной ужъёссы сӥземын удмурт ономастикалы (кылсярысь, удмурт воршудъёслэн нимъёссылы но исторической географизылы). Со сяна, Атамановлэн улосмылэсь этноисторизэ эскерон удысын но тыршемез вань: та ласянь со туж тодмо луэ аспӧртэмлыко но трос ласянь осконтэм гипотезаосын: Атамановъя, Удмуртилэн музъем вылаз азьвыл Обь угоръёс но самодиос улӥллям, пе.
1989 арлэн пумаз Атаманов институтысь кошке но черкын (Ӟуч православи черк, Муско патриархия) ужаны кутске; 1990 аре толшор толэзе со дьяконлэсь санзэ басьтэ. Али со ужа Ижысь Шудӟа черкын, огвакытэ Ӟуч православи черклэн Ижысь но Удмуртиысь епархиезлэн референтэз луыса ужа но. Патриарх Алексий II-лэн бакель каремезъя Атаманов Библиез удмурт кылэ берыктыса ужа. Библиез берыктон институтлэн редакциез улын печатламын вал нылпи Библия, ньыль евангелиос (1992), Псалтирь (1994), Апостолъёслэн ужъёссы (1996), Выль Сӥзён (1997, быдэсак берыктэмын), вӧсяськон книгаос но мукет черк литература.


Баушев, Константин Михайлович.
Константи́н Миха́йлович Ба́ушев (1894 аре 18 сентябре — 1977 аре 30 март) — удмурт кылчи, методист.
Вордскемын 1894 аре 18 сентябре Ватка губерняысь Сарапул утемысь Бураново гуртын. Дышетскемын Кузонысь духовной семинариын но духовной академиын. Академиысь потэм бере Баушев Удмуртиысь гурт школаосын, Ижысь педтехникумын удмурт но ӟуч кылъёслы дышетылӥз. 1926 аре со Ленинградысь пединститутэ аспирантурае пыре; 1928 арысен, аспирантураез быдэстэм бераз, Баушев со институтын ик ӟуч кылъя кафедраын доцент луыса пенсие потытозь ик ужаз.
1933—1939 аръёсы Баушев СОФИН ужъя пытсэт сьӧрын пуконо луиз. Пытсэт сьӧрысь потыса, со ужаз Томскысь мединститутын, собере – нош ик Ленинградын. 1941—1945 аръёсы Баушев Ленинградэз утёнын ожмаськиз.
Константин Баушев кулӥз 1977 аре, 30 мартэ Ленинградын.
Научной ужъёсыз удмурт кыллэсь грамматиказэ эскеронлы но ӟуч кылэз удмурт школаосын дышетон методикалы сӥземын вал. Соос пӧлысь уката ик дуно луэ «Синтаксический строй вотской речи и генезис частиц союзного порядка» (М.-Л., 1929) шуыса нимам монография.


Аристе, Пауль Александрович.
Па́уль [Алекса́ндрович] А́ристе (ӵемысь солэсь нимтулзэ "Аристэ" шуыса гожъяло но) – туж тодмо эстон кылчи, полиглот, Тарту университетысь профессор, академик. Вордскемын 1905 аре 3 феврале Россиын, Эстляндия губерняысь Тартумаа утемысь Ряэбиза нимо мызаын, дуриськисьлэн семьяяз. Аслэсьтыз азьвыл фамилизэ – "Берг" – со воштӥз 1927 аре (со вие уноез эстонъёс асьсэлэсь немец тусо нимтулъёссэс куштыло вылэм но эстон тусо кылъёслэсь пӧрмытэм выль нимтулъёссэс асьсэлы басьтыло вылэм). 1916 аре Пауль семьяеныз Таллинэ выже. Отын со кутскон школаез но пимурт гимназиез йылпумъяз. Дышесткемын Тарту университетын. Пауль Аристелэн наука ласянь кивалтӥсез вал тодмо эстон кылчи Петер Арумаа. 1931 аре Аристе магистрлэсь степеньзэ басьтэ (магистр луон дисертациез «Эстон-швед асэстэмъёс эстон кылын» шуыса нимаське вал), 1939 аре нош, Хийумааысь говоръёслэн фонетиказылы сӥзем диссертацизэ утьыса, филологияя докторлэсь степеньзэ басьтӥз.
Пауль Аристе Финн-угор научной обществолэн, Финляндиысь но Венгриысь наукаосъя академиослэн сӥё-дано члензы, Эстон ССР-ысь наукаосъя академилэн зэмос членэз вал (1954 арысен). Аристелэн кичӧлтэмезъя Таллинын усьтэмын вал «Советское финно-угроведение» нимо научной журнал. Ачиз Аристе со журналын улонэзлэн пумозяз ик валтӥсь редактор луыса ужаз.
Аристелэн наука удысысь ужъёсыз эстон кылэз эскеронлы (кылсярысь, эстон кыллэн исторической но экспериментальной фонетикаезлы) но огъя финн-угор кылтодонлы сӥземын вал, озьы ке но, со саклык висъялляз водь, лив но ижора кылъёслы.
Ӵапак Аристелэн ӵектэмезъя Россиысь финн-угор калыкъёс пӧлысь потэм егит кылчиосты Тарту университетэ целевой аспирантурае ыстыны кутскиллям. Пӧртэм вакытъёсы Тарту университетын дышетскизы яке асьсэлэсь диссертациоссэс утизы тодмоесь удмурт кылчиос но литературоведъёс: Иван Тараканов, Татьяна Владыкина, Георгий Архипов, Михаил Атаманов, Бибинур Загуляева, Валентина Калашникова, Серафим Соколов, Риф Насибуллин, Даниил Яшин но Роза Яшина, Людмила Карпова.
Аристе тросэз адямиосты паймытъяз аслаз полиглот (уно кылъёсты тодӥсь) луэменыз. Аристе ог ньыльдон кылъёс тодэ вал, шуо; соос пӧлын – вашкала еврей кыл, эсперанто, швед но латви кыл, цыган кыл но трос мукет кылъёс.
Пауль Аристэ кулӥз 1990 аре, 2 феврале.


Уваров, Анатолий Николаевич.
Анато́лий Никола́евич Ува́ров – тодмо удмурт кылбурчи, литературовед. Вордскемын 1933 аре 8 инвожое Удмурт АССР-ысь Алнаш ёросысь Юртошур-Какси (Куашкам) нимо гуртын. Сизьым аресъем школаез быдтэм бере Ижын киуж училищеын дышетскиз, собере – ужась егитъёслэн школаязы Глазын, огвакытэ Чупчи механика заводын токарь луыса ужаз. 1957 арысен Уваров ужаз Удмурт радиолэн пӧртэм редакциосаз: нырысь – берыктӥсь луыса, собере корреспондентлэсь но редакторлэсь ужзэ быдэсъяз. 1961 аре Удмурт университетысь историяя но филологияя факультетын вылӥ дышетскемзэ басьтӥз (заочно). 1966 аре со йылпумъяз Ленинградысь вылӥ партийной школалэсь журналистикая люкетсэ. 1967 арын со ужаз Удмурт книжной издательствоын, массово-политической литературая люкетэныз кивалтӥз.
1955 аре Уваровлы ӟеч ужамез понна «За трудовое отличие» нимо медаль сётӥллям. Удмурт АССР-ысь Вылӥ Кенешлэн Президиумезлэн Сӥё-дано грамотаеныз но пусъемын.
1969–1972 аръёсы Уваров Мускоын, СССР-ысь Наукаосъя академилэн дунне литературая институтаз аспирантураын дышетске. 1976 аре Уваров, «Художественное своеобразие удмуртской сатиры» темая диссетацизэ утьыса, филологи наукаосъя кандидат луиз. Аспирантураысь бертэм бераз Уваров УдНИИ-лэн литературая но фольклоръя сектораз ужаны кутскиз (старшой научной сотрудник, 1977 арысен – секторен кивалтӥсь).
Уваровлэн ужъёсыз сӥземын вал удмурт литературалэн историезлы, уката ик удмурт сатиралы. «История удмуртской советской литературы» шуыса нимам монографиезлы Уваров кык глава гожтӥз. Со сяна, со пыриз венгр литературоведлэсь Петер Домокошлэсь ӟуч кылэ берыктэм «История удмуртской литературы» нимо монографизэ тупатъян уже; мукет кунсьӧр литературоведъёслэсь но фольклористъёслэсь ужъёссэс но ӟуч кылэ берыктылӥз.
1984–1990 аръёсы Уваров – «Молот» журналлэн редакторез. 1993 арозь со кивалтӥз на РСФСР-ысь Калыкез дышетонъя министерстволэн йӧскалыко школаосъя научно-исследовательской институтэзлэн удмурт филиалэныз. Пенсие потыса, Уваров кунсьӧр литератураез удмурт кылэ берыктон борды басьтӥськиз: 2001 аре пичи тиражен потэмын солэн удмурт кылэ берыктэм «Калевалаез».
1993 аре солы «Удмурт Республикаысь культура удысын дано ужась» ним сётэмын вал.
Анатолий Уваров кулӥз Ижын, 2005 аре 18 пӧсьтолэзе.


Камбарка.
Камбарка – Удмуртиысь кар, Камбарка ёрослэн центрез. Улӥсьёсыз – ог 13,2 сюрс адями (2002).
Камбарка городлэн историез меӵак герӟаськемын татын завод кылдытонэн. 21-тӥ феврале 1741-тӥ арын Урал заводъёслэн кузёзы Акинфий Демидов башкиръёслэсь музъемзэс басьтӥз. 1761-тӥ арын татын ӝутӥськыны ӧдъяз кык завод – корт ӵыжатон но пул пилён. Завод паськытамен валче бордаз бадӟыманы ӧдъяз посёлок но. 1917-тӥ-1923-тӥ аръёсы Камбарка Пермь улосысь Осинск уездлэн шорсюлмыз вал. 1924-тӥ арын сое огазеязы Удмурт Республикае но думизы Сарапул ёрос борды. 1924-тӥ арын нимаз ёрослы люкизы но бордаз 14 сельсовет пыртӥзы.
Граждан ож вакытэ Камбаркаез кык пол мозмытъяз Азинлэн дивизиез. 1919-тӥ арын городысь пристаньын кык нунал сылӥз «Красная звезда» агитпароход. Татын большевикъёслэн партизылы дурбасьтыса, агитацие пыриськиз Н. К. Крупская.
1929-тӥ арын Камбарка заводэз ужасьёслэн посёлокенызы нимазы. 1933-тӥ арын городлы выль шокчон сётӥз татын усьтӥськем выль завод. Отын чугун сюрес платформаос поттыны ӧдъязы, озьы ик тепловозъёс но лэсьтӥзы. Калыклы уж инты ӵекто газ тӥрлык поттонъя завод (1992), машина лэсьтон завод.
1945-тӥ арын посёлокез город нимазы. 1955-тӥ арын городын усьтӥськиз нырысетӥ лесотехнической техникум. 1960-тӥ арын - крезьгуръя школа. 1964-тӥ арын городын кылдӥз ёрослэн но городлэн историзылы сӥзем музей.
Али городын 13 сюрс улӥсез. 84 процентэз калык - ӟучъёс, 2, 9 процент - удмуртъёс, 1, 3 процентэз - башкиръёс.
Али Камбарка тодмо луэ татысь люизитэз - яд суретъёсты - быдтонъя заводлэн ужаменыз. Уго совето аръёсы татчы люказы быдэс Совето Союзысь 90 процентсэ люизитэз. Заводын чакламын таӵе яд суретъёсты быдтыны, нош азьланяз татын промышленность азинскыны кулэ.
Туннэ городын вань 4 шор ёзо школа, нылпиослы крезьгуръя школа, искусствоосъя школа, 7 нылпи сад, 3 библиотека, больница. Городын печатлаське «Камская новь» газет.


2002 ар.
Этот год — невисокосный год, начинающийся во вторник (см. здесь календарь).


Чернов, Фёдор Григорьевич.
Фёдор Григо́рьевич Черно́в – Алабгоысь I гильдиысь купеч. Улӥз XIX даурлэн нырысетӥ ӝыныяз. Чернов тодмо луэ удмурт утемъёсын черкъёс пуктон сярысь ялан сюлмаськонэныз но та ужлы «Черновской благотворительной комитет» пыр трос коньдон висъяменыз.


Финляндия.
Финля́ндия; Финн Респу́блика (финн к. Suomi, Suomen tasavalta, швед к. Finland, Republiken Finland).


Андорра.
Княжество Андо́рра – Европаысь кун. Солэн бускельёсыз: Испания но Франция. Андорраын улӥсьёслэн лыдзы – 69 150 адями (2003), музъемезлэн быдӟалаез – 468 км². Андорралэн шоркарез – Андорра-ла-Вьеха.
300px


Эстония.
Эстония – Уйпал Европаысь кун. Солэн бускельёсыз: Россия но Латвия. Эстониын улӥсьёслэн лыдзы – 1 332 893 адями (2005), музъемезлэн быдӟалаез – 45 226 км². Эстонилэн шоркарез – Таллинн.


Андорраысь князьёс.
Андорралэн князьёсыз кык – огдыре та кунэн кивалто Францилэн йырыз (король яке президент) но Урхельысь епископ.


Венгрия.
Ве́нгрия (венгр сямен Magyarország) – Европалэн шораз ик кыллись кун. Официальной нимыз Венгр Респу́блика (Magyar Köztársaság).


Латвия.
Ла́твия (лтш. Latvija, Latvijas Republika, ӟ. Латвийская Республика) – Уйпал – Шунды ӝужан пал Европаысь, Балтиика дурысь кун. Солэн бускельёсыз: Россия, Эстония, Белоруссия но Литва. Латвиын улӥсьёслэн лыдзы – 2 254 653 адями (2010), музъемезлэн быдӟалаез – 64 589 км². Латвилэн шоркарез — Рига (709 000 адями, 2010).


Сербия но Черногория.
Сербия но Черногория - 2003-2006 аръёсы Европаысь кун вал. Собере Сербия но Черногория нимаз кунъёс луиллям.


Венгрилэн флагез.
Венгрилэн национальной флагез – вылӥысен улӥе огез бӧрсьы мукетыз мынӥсь куинь буёло бусыос: горд, тӧдьы но вож. Горд буёл возьматэ венгр патриотъёслэсь Венгрилэн нимаз кун луэмез понна кисьтэм вирзэс, тӧдьы буёл возьматэ венгр калыклэсь мораль ласянь чылкыт луэмзэ но идеалъёсызлэсь вылӥ луэмзэс. Вож буёл нош Венгрилэн умой вуоноезлы венгр калыклэсь осконзэ возьматэ.
Венгр флаглэн пропорциосыз 1:2, но сое туж ӵем мукет пропорциосын, 2:3, лэсьтыло.
Венгрилэн нимысьтыз кун флагез но вань: со ӵапак национальной флаг выллем ик, но со вылэ ватсамын на Венгрилэн гербез.


Венгрилэн гербез.
left
Венгр гербысь суредъёсты символика ласянь тазьы валэктыны луысал: вылӥын – Святой Стефанлэн зарни коронаез, бур палаз – куинь вож мувыръёс но пичи зарни корона, ваньмыз со возьматэ венгр корольёслэн одӥгезлэн династизылэн куд-ог ӵыжы-выжыосызлэсь Неапольысь потэмзэс. Мувыръёс вылын сылэ тӧдьы кык полэс кирос (апостолъёслэн кироссы), со возьматэ венгр калыклэн христиан луэмез. Герблэн паллян палаз – гожмо бусы (горд но азвесь), со возьматэ венгр корольёслэн одӥгезлэн династизылэн куд-ог ӵыжы-выжыосызлэсь Испаниысь потэмзэс.


Неаполь.
Неа́поль – Италиысь каръёс пӧлысь одӥгез.


Девиз.
Кыӵе ке символикаен яке идеологиен пачылмем веранэз деви́з шуо. Куд-огез тодмо девизъёс: «Вся власть Советам!» (Россиысь революцилэн девизэз), «Ющенко – так!» (Украинаысь Ющенко понна дурбасьтӥсьёслэн девиззы), «Je maintiendrai» (Нидерланд кунлэн девизэз), но трос со выллем.


Ющенко, Виктор Андреевич.
Ви́ктор Андре́евич Ю́щенко (Віктор Андрійович Ющенко) – Украинаысь президент (2005-2010).


Официальной кыл.
Официальной кыл — официальной документъёслэн, судъёслэн, кивалтӥсьёслэн официальной вераськонъёслэн кылзы.


Шоркар.
Шоркар – кар, кытын интыяськемын кунлэн (шаерлэн, улослэн) вылӥ кивалтӥсь органъёсыз.


Азьмурт.
Огдыре быръёно вылӥ кивалтӥсез куд-ог кунъёсын азьмурт шуо.


Википедия.
Википедилэсь мар луэмзэ валэктӥсь нимысьтыз статья али дасямын ӧвӧл на бере, учке вал ӟуч википедиын гожтэмзэ.


ВВП.
ВВП ӟуч кылын – «валовой внутренней продукт» шуонлэн вакчиятэм формаез. Удмурт кылын со сярысь нимаз статья дасямын ӧвӧл на, соин лыдӟе вал ӟуч википедиын гожтэмзэ.


Human development index.
(, эйч-ди-ай; Джоунзлэн транскрипцияз: [ʹhju:mən dɪʹveləpmənt ʹɪndeks]) – кунъёсын адями улонлэсь ӟечлыксэ возьматӥсь комплексной показатель. 1990 аре HDI-ез малпаз Пакистанысь экономист Махбуб уль-Хак, нош 1993 арысен сое уже кутыны кутскиз ООН-ысь Азинскон Программа аслаз арлы быдэ потоно докладъёсаз. HDI-ез лыдъяло, тани таӵе факторъёсты чакласа: куанеръёслэн лыдзы, гожтэт тодӥсьёслэн но школаосын, вузъёсын но мукет дышетскон интыосын дышетскем адямиослэн лыдзы, улонлэн кузь луэмез, йӧно улонлэн стандартэз (сое адямилы быдэ ВВП-лэн быдӟалаезъя дунъяло), но мукет.


Джоунзлэн транскрипциез.
Джо́унзлэн транскри́пциез – Дэниэл Джоунзлэн англи фонетикаез валэктон понна кылдытэм фонетикаё алфавитэз. Сое уже кутыло Россиын потӥсь ваньмаз ик англи кылбугоръёсын.


Джоунз, Дэниэл.
Дэ́ниэл Джо́унз (; 1881 аре 12 сентябре — 1967 аре 4 декабре) — тодмо кылчи, фонетист.
Джоунз вордскемын 1881 аре 12 сентябре Быдӟым Британиын. Дышесткемын Юниверсити-колледжлэн школаяз но Кингс-колледжын (Кембриджысь университет). 1907 арысен Джоунз ужа Юниверсити-колледжын, нырысь – лектор, собере ини доцент но профессор луыса.
Наука ласянь кивалтӥсез вал Поль Пасси, тодмо француз фонетист. Джоунзлэн но ужъёсыз быдэсак сӥземын вал пӧртэм кылъёслэн фонетиказылы: англи, хинди, сечвана, ӟуч, француз, китай; озьы ик, фонетикалэн огъя ужпумъёсъя но кӧня ке ужъёс кельтӥз. Уно саклык Джоунз висъялляз фонетикаё транскрипциез кылдытон но азинтон ужлы. Со – англи но мукет герман кылъёслэсь фонетиказэ возьматӥсь транскрипци системалэн авторез (Джоунзлэн транскрипциез).
Джоунз ужаз Европаысь, Америкаысь но Индиысь пӧртэм университетъёсын. Би-би-си-ын со ужаз, фонетикая валтӥсь консультант луыса.
Джоунз пыре вал Поль Пассилэн кичӧлтэмезъя кылдытэм Фонетикая Каллыккуспо Организацилэн ужаз: отын со 1907–1927 аръёсы секретарьлэн воштӥсез луыса ужамын, 1928 аре Джоунз луиз организацилэн секретарез. Со сяна, 1907–1940 Джоунз ужаз «Le maître phonétique» нимо журналын: нырысь – валтӥсь редакторлэн воштӥсез луыса, собере, 1941–1950 аръёсы, валтӥсь редактор луыса но.
Тужгес тодмо ужъёсыз: Phonetic Transcriptions of English Prose, 1907; Intonation Curves, a Collection of Texts in Which Intonation is Marked by Means of Curved Lines, 1909; Fondamenti di grafia fonetica, 1933 (Америндо Камиллиен ӵош гожтэмын); An Outline of English Phonetics, 1939; The Pronunciation of Russian, 1923 (М.В.Трофимовен ӵош гожтэмын); An English Pronouncing Dictionary, 1948; The Pronunciation of English, 1949; The Phoneme, Its Nature and Use, 1949.
Джоунз кулэмын 1967 аре, 4 декабре.


Пасси, Поль Эдуард.
По́ль Эдуа́рд Пасси́ (; 1859—1940) – француз кылчи, фонетист. Пассилэн кичӧлтэмезъя 1886 аре кылдытэмын вал Фонетикая калыккуспо ассоциация. Со сяна, Пасси пыриз Калыккуспо фонетика алфавитэз кылдытон уже.


Улӥсьёс.
Музъем вылын улӥсьёслэн лыдзы таӵе вылэм: палеолит вапумлэн пумаз (эрамылэсь азьвыл ог 15 сюрс ар), демографъёслэн малпамзыя, ог куинь миллион луиз, неолит вапумлэн пумаз (эрамылэсь азьвыл ог кык сюрс ар) – 50 млн, эрамылэн кутсконаз Музъем вылын ог 230 млн адями улӥз, эрамылэн I тысячелетиезлэн пумаз вань адямиослэн лыдзы ог 275 миллион вылэм, нош 1800 соослэн лыдзы миллиардозь йылӥз ини. 1900 аре Музъем вылын 1,6 миллиард адями улӥз, 1960 аре – ог куинь миллиард, 1993 аре – 5,5 млрд, нош 2003 аре со лыдпус эшшо ӝутскиз на (6,3 млрд адями). 1990-тӥ аръёсы Музъем вылын улӥсьёслэн лыдзы арлы быдэ ог 70 млн адямиослы йылэ вал. Демографъёслэн чакламзыя, 2050 адямиослэн огъя лыдзы 9 миллиардозь йылоз шуыса возьмано.
1993 аре Европаын 728 млн адями улӥз, Азиын – 3 336, Африкаын – 670, Уйпал Америкаын но Шоретӥ Америкаын – 442, Лымшор Америкаын – 308, Австралиын но Океаниын – 28 млн адями..
2005 аре улӥсьёслэн лыдзыя уката ик бадӟымесь кунъёс пӧлы пыро вал: Китай – 1 310,6 млн, Индия – 1 027,6, США – 283,2, Индонезия – 216,2, Бразилия – 186,5 но Россия – 145 млн.
Со сяна.
Улӥсьёссылэн лыдзыя радъям кунъёс


Территория.
Террито́рия – музъемлэн оглюкетэз. Озьы ик, «территория» шуыса куд-ог кунъёсын нимысьтыз административной единицаосты нимало (кылсярысь, Францие пыро кык «зарезь сьӧр территориос»: Выль Каледония но Француз Гвиана.


Король.
Коро́ль – монархъёслэн титулъёссы пӧлысь огез (али со ним ӵемгес уже кутӥське Европаын но Матысь Шунды ӝужан пал кунъёсын).


Матысь Шунды ӝужан пал.
Матысь Шунды ӝужан пал кунъёс
Маты́сь Шунды́ ӝужа́н пал шуыса географиын но политикаын нимало туж бадӟым улосэз: Шор зарезьлэн лымшор но шунды ӝужан пал люкетъёсысеныз Перс сюмозь. Матысь Шунды ӝужан палъёслэн бадӟымез люкетсы кылле Азиын, оглюкетсы гинэ Африкаын.
Кунъёсыз.
Нокыӵе споръяськонъёстэк отчы пырто таӵе кунъёсты: Бахрейн, Египет, Иран, Турция, Ирак, Израиль, Иордания, Кувейт, Ливан, Оман, Катар, Сауд Аравия, Сирия, Огазеяськем араб эмиратъёс, Йемен но палестин музъемъёсты (Сектор Газа но Иордан шурлэн шунды пуксён пал ярдурез).
Куддыръя таос борды ватсало на Магриб кунъёсты: Алжир, Ливия, Марокко но Тунис, озьы ик Судан, малы ке шуоно, Африкаысь со кунъёс история но культура ласянь туж юн герӟаськемын вылӥ верам Азия кунъёсын. Мавритания но Сомали озьы ик герӟаськемын Матысь шунды ӝужан пал кунъёсын, сокем ик юн ӧвӧл ке но ини. Афганистан но Пакистан сярысь ке верано, соос Шор Азилы трослы матынгес, Матысь шунды пуксён паллы сярысь. Турция но Кипр ассэ Европае пырто.
Кылъёсыз.
Матысь шунды ӝужан палан тужгес вӧлмемын араб, фарси, турок но курд кылъёс; со сяна, вань на отын туж уно мукет кылъёс но диалектъёс.
Осконъёс.
Та улосын улӥсьёс ваньмыз сямен мусульманъёс луо. Озьы ке но, ӵапак Матысь Шунды ӝужан пал музъем вылын интыяськемын мукет религиослэн но – иудаизмлэн но христианстволэн – центръёссы но святыняоссы.


Улӥсьёслэн плотностьсы.
Улӥсьёслэ́н пло́тностьсы – демографиын но экономика географиын уже кутоно быдӟала: кыӵе ке территориын улӥсьёслэсь лыдзэс люкыло та территорилэн быдзӓлаезлы (площадезлы).
Улӥсьёслэн плотностьсы ваньмызлэсь ичи Шунды пуксён пал Сахараын — 1,0 адями/км2.
Россиын солэн быдӟалаез — 8,5 адями/км2, Удмуртиын – 38,6 адями/км2.


Гимн.
Гимн () — торжественная песня, восхваляющая и прославляющая кого-либо или что-либо; то же что «антем».


Австрия.
Республика Австрия – Европаысь кун. Австриын улӥсьёслэн лыдзы – 8 206 524 адями (2005), музъемезлэн быдӟалаез – 83 871 км². Австрилэн шоркарез – Вена.


Албания.
Республика Албания – Европаысь кун. Солэн бускельёсыз: Черногория, Сербия, Македония но Греция. Албаниын улӥсьёслэн лыдзы – 3 582 205 адями (2003), музъемезлэн быдӟалаез – 28 748 км². Албанилэн шоркарез – Тирана.


Великобритания.
Великобрита́ния; Великобританилэн но Уйпал Ирландилэн Огазеяськем Королевствозы яке Быдӟым Британия.


Азия.
¹ Бадӟымез люкетэз Африкаын, ² Оглюкетэз Европаын кылле


Украина.
Украина - Европалэн кунэз. Ӝужан палан солэн Россиен огъя кунгожез, уйпалан Беларусен, пуксён палан Польшаен, Словакиен но Венгриен кунгожэз, Румыниен но Молдоваен кунгожез лымшор-пуксён палан. 1923 арысь 1991 арозь Украина вал КСРО-лэн совето элькунэз. Киев - Украиналэн тужгес но бадӟым карез но шоркарез.
Улӥсьёслэн лыдзы - 46 миллион адями.
Украиналэн историез кутске шунды ӝужан палась славянъёслэн политик историенызы. Украина 9 дауре вал ӵукнапал славянъёслэн шоркарзы но соослэн истори улоссылэн сюлэмыз. Киевын мытӥськиз Киевысь Русь, ӵукнапал славянъёслэн нырысетӥ кунзы.


Глаз.
Глаз – Удмуртилэн уй палаз интыяськем кар. Ӵемысь сое шуо «Удмуртилэн уйпал шоркарез».
Выжыяськемын Ижлэсь 180 километрлы палэнэ - Чупчи шурлэн паллян ярдур котыраз.
Городлэн тужгес вылӥ интыез - Солдырь гурезь. Отысен быдэс Глазкар кырым пыдэсын кадь адске: шундыпуксёнысен шундыӝужан палозь кыстӥське ог 14 километр, нош лымшорысен уйпалозь - 5 километр. Городлэн быдӟалаез - 6 сюрс 916 гектар.
2009-тӥ арын ортчытэм лыдъян-чотанъя Глазкарын ваньмыз-ӧвӧлэз улӥсез 105,9 сюрс мурт. Пӧлысьтызы ӟучъёс - 55,4%, удмуртъёс - 36,4%, бигеръёс - 4,6%, музон калыкъёс - 3,6%.
История.
Городлы Глаз ним сётон пумысен куинь малпан вань. Нырысетӥез герӟаськемын та палъёслэн выро-гопо музъеменызы. Солдырь гурезе тубыса Глазкарез учконо ке, со укша, пе, бадӟым синлы.
Кыкетӥез малпан: городлы ним сётӥз императрица Екатерина II - Глазкарлэсь туссэ бумага вылэ суредаллям но та кышномуртлы возьматӥллям. Екатерина II-лы со синлы укша кадь потэм.
Куинетӥяз мадёсын вераськон мынэ кыӵе ке Сингурт сярысь. Но тодосчиос пусъё: удмуртъёс, пе, Глазовез ноку но удмурт кылэ ӧз берыктылэ. Соин ик “Сингурт” - со вашкала дауръёсысь кылем мар ке ӧвӧл, шаерчиослэн малпамзы гинэ.
Глазкар сярысь нырысьсэ гожтэмын 1678-тӥ арын переписьлы сӥзем ӟуч книгаын. Нош соку переписчикъёс удмурт гурт нимъёсты ноку но ӟуч кылэ ӧз берыктылэ: я удмурт нимзэ, я ӟучез вань ке - ӟучсэ, я гуртэз кылдытӥсьлэсь нимзэ гожъяллязы. Ӵапак та переписьын ик пусъемын: Глазкарез кылдытӥз Глазов фамилиен воргорон.
Починкаез, аръёс ортчемъя со Глазкарлы пӧрмиз ини, кылдытӥзы Горд Слудка гуртысь потэм удмуртъёс 1670-тӥ арын. Отын черк ӝутэмзы бере починка Глазов черкогуртлы пӧрмиз. 1780-тӥ арын императрицалэн Екатерина II-лэн указэзъя Глазкарлы городлэсь статуссэ но гербзэ юнматӥзы. Озьы со Глазовской уездлэн шорсюлмыз луиз.
1804-тӥ арысен городлы выль кильтро коркаос пуктылыны ӧдъяз Санкт-Петербургысь архитектор Иван Лем. 1898-тӥ арысен город пыр лэсьтыны кутскизы Транссибирской чугун сюрес.
Кар символика.
Гербез — шори люкем геральдической щит. Щитлэн вылӥ люкетаз пуксемын Вятской губернилэн гербез, угось Глазовской уезд азьвыл аръёсы пыре вал ӵапак та губерние: ӵуж-ӵуж буёл вылын суредамын тӧдьыалэс-чагыр пилемъёс. Нош со пушкысь адске пукыӵен ки. Со возьматэ православилы осконэз но язычествоен нюръяськонэз. Ки вылын пиштэ горд кирос - возьматэ кужмо, сӥлё-виро луммэс. Кунпуслэн ӵуж-ӵуж буёлэз валатон сётэ: та палъёсын уло узыр, сӥё-дано, тыршись, оскись адямиос.
Улӥяз, чагыралэс бусыын, пуктэмын адями син. Чагыралэс буёл возьматэ ӧрекчаськисьтэм, рос-прос, гажамон адямиез. Син возьматэ кык малпанэз. Нырысетӥез малпан герӟаськемын та городлэн нимыныз - Глазкар. Кыкетӥез малпан: Глазов республикамылэн шоркарызлэсь кыдёке интыяськемын ке но, со - шаермылэн синмыз.
Флагез — меӵак сэрего тӧдьы басма юдэс, шораз ик — Глазлэн гербез.


Вотка.
Вотка карлэн кылдэмез герӟаськемын императрицаен Елизавета Петровнаен. 1757-тӥ арын со поттӥз Указ: Вотка шур дурын ӝутоно корт ӵыжатонъя завод. Лэсьтӥськонъя кыл кутӥсе юнматӥзы граф П. Шуваловез. Озьы 21-тӥ сентябре 1759-тӥ арын завод гижысь-пиньысь ужзэ мытӥз. Нырысетӥ нуналаз ик быдэсъяны кутскиз кун ласянь тужгес кулэ луись заказъёсты. Заводын макем огсыр ужъёс мынӥзы, сокем ӝог паськытаз та инты.
1831-тӥ арын заводлэн администрациез кивалтӥсьёслэсь куриз: Вотка заводэз но со котырез город нимано. Но воткаослэсь малпанзэс умоен ӧз лыдъялэ - быдэс даур ӵоже та интыез Вотка завод ик шуылӥзы на.
20-тӥ августэ 1935-тӥ арын Вотка черкогуртэз каризы город. Со пыриз Киров улос исполкомлэн Вотка горсоветаз. 22-тӥ октябре 1937-тӥ арын сое юнматӥзы Удмурт АССР-е.
Воткинск - Вотка ёрослэн шорсюлмыз. Ижен виссы - 62 километр, Москваен - 1 сюрс 191 километр. Городлэн огъя площадез 112,18 квадратной километр.
Город сылэ Вотка тымет дурын. Тымет кылдӥз, Вотка, Берёзовка но Шарканка шуръёсты огазеяса. Туннэ тыметлэн быдӟалаез 18 квадратной километр, Удмуртиысь тужгес бадӟымез луэ.
2009-тӥ арын лыдъян-чотанэз эскероно ке, Воткинскын 96 сюрс 936 улӥсез. Со пӧлысь ужась калык - 60 сюрс 990. Отын уло ӟучъёс - 83,1 %, удмуртъёс - 9,8%, бигеръёс - 3,7%, пӧртэм выжыысь калыкъёс - 3,4%.
Воткинск аспӧртэмлыко интыын сылэ - Ижез герӟа Шаркан, Дэбес ёросъёсын, Удмурт Республикаез - Пермь улосэн. Та городэтӥ ик ортче Пермь-Казань-Нижний Новгород газопровод. Ваньмыз-ӧвӧлэз 980 предприятиез вань, отын тырше 42 сюрслэсь трос адями. Татын пӧртэм удысъёс азинско ке но (сиён-юон поттонъя промышленность - 9,8%, лэсьтӥськонын кутӥськись материалъёсты дасянъя промышленность - 0,8%) валтӥсь интыын - машина поттон, корт ӵыжатон (85%). Вотка завод городлэн экономикаяз бадӟым инты басьтэ.
Во́тка – Удмуртилэн шунды ӝужан палаз интыяськем кар. Солэн историез герӟаськемын 1759 аре Вотка шур дурын корт поттон заводэз но та заводлэсь посёлоксэ кылдытонэн. Кар статус солы сётэмын вал 1935 аре гинэ. Ижлы туж матын (55 иськем). Улӥсьёслэн лыдзы ог 99,4 сюрс адями (2003).


Армения.
Армян Элькун яке Армения - эрико кун Кавказ гурезьёс тупалан.
Армян кылын солэн нимыз Аястан яке Аястани Анрапетутюн [hɑjɑstɑˈni hɑnɾɑpɛtuˈtʰjun].
Со - демократи унопарти элькун. 1922-1991 вакытэ КСРО-лэн люкетэз вал.


Муско.
Муско – Россилэн шоркарез, Россиысь бадӟымез карез, Россия Федерациысь субъект.
Муско интыяськемын Ока но Волга шуръёс вискын - Смоленско-Московской вырйыллэн, озьы ик Москворецко-Окской ӵошкытлэн огазеяськон интыязы. Городлэн площадез - 1 сюрс 91 квадрат иськем, со пӧлысь бадӟым люкетэз усе Москва пушкысь автомобиль кульчолы, вакчияк нимыз - МКАД.
Москва интыяськемын Москва шурлэн кыкпал ярдураз. Та шур сяна, картӥ бызё таӵе шуръёс но: Сходня, Химка, Пресня, Неглинная, Яуза, Нищенка, Сетунь, Котловка, Городня. Тросэз та шуръёс бызё кар пушкетӥ - коркаос ултӥ мынӥсь гумыос кузя.
Россиысь городъёс пӧлын Москва тужгес но узыр луэ нюлэсэн но будосъёсын. Отын утемын Измайлово, Тимирязев, Битца паркъёс, озьы ик Нескучный но Ботанической садъёс.
Россия понна Муско – номырин мертантэм инты: отын политикаезлэн но, культураезлэн но, тодосэзлэн, ужбергатонэзлэн но шорсюлмыз.
Улӥсьёсызлэн лыдзы – ог 10 миллион 382 сюрс 800 адями (2002). Муско висъямын 9 округъёслы. Шор округ интыяськемын городлэн вашкала люкетаз. Мукетъёсыз 8 округъёс Москвалэн котыръёсаз интыяськемын, МКАД кульчо котырын но со сьӧрын. Уйпал-шундыпуксён округе пыро таӵе ёросъёс - Куркино, Митино; Уйпал-шундыӝужан округе - кар типъем Северный посёлок, Шундыӝужан округе - Выхино, Жулебино; Лымшор-шундыпуксён округе - Уйпал но Лымшор Бутово. Со сяна, Москва городэ чотэ пыро солэн котыраз интыяськем Зеленоград, Внуково, Толстопальцево, Рублёво, Некрасовка, Люберцы, Одинцово, Видное, Долгопрудный, Мытищи,Королёв, Балашиха, Реутов, Химки городъёс.
Мусколэн валтӥсь кивалтӥсез карлэн йырмуртэз (мэрез). Та ужез али валтэ Юрий Лужков. Кат кылдытъянэн выре Карысь Дума. Отчы пыре 35 депутат, соосты быръё 4 арлы.
Мускоын ваньзэ ӧвӧлзэ 121 театр. Пӧлазы - Большой но Малый, Чеберлыко, Таганкаысь театръёс. Мускоын 94 пала вылӥ дышетсконниос (29-эз университетъёс), 1 сюрс 433 школаос, 147 училищеос но техникумъёс, 1 сюрс 820 нылпи садъёс. Мускоын ужало осконъя 807 пала огазеяськонъёс. Москваын аккредитъемын 138 посольство, 35 сюрс кунгожсьӧр предприятиос.
Тодос.
Муско – Россиысь валтӥсь но дуннеысь огез бадӟымез тодос шоринты. Туннэ нуналлы Россилэн шорсюлмаз мульы дыкужым, микроэлектроника, космонавтика тодос ӧръёс азинско, кудъёсыз кунмылэсь гинэ ӧвӧл – быдэс дуннеысь наукалэсь азинскон сюрессэ юнмато.
Нырысь тодос эскоронъёс кутскизы та карын 1755-тӥ арын, куке ӧсъёссэ усьтӥз Мускоысь университет. Озьы ик та вакытэ уксёё муртъёслэн мылкыдзыя ужаны кутскизы тодос лабораториос (шуом, Я.В. Брюсовлэн). XIX даурлэн кутсконаз университет бордын кылдылӥзы тодосья пӧртэм огазеяськонъёс: вашкала историез эскерись (1804), эм но физика тодосъёс пумысен (1804), инкузез эскерись (1805), кылэз яратӥсь (1811) но мукетъёсыз. XIX даурлэн шораз тодосъя эскоронъёс радъяськылӥзы ни мукет вылӥ дышетсконниос бордын но.
Мусколэсь шоркар статуссэ берыктемзы бере 1918-тӥ арысен выль тодос ӧръёс азинскыны кутскизы. Кылдӥз Шор аэрогидродинамика институт (ЦАГИ, 1918), Л. Я. Карпов нимо Хими институт (1921), Езтехника институт (1921) но мукетъёсыз. Ленинградэн ӵош Мускоын кутско ужаны пӧртэм академи институтъёс. 1929-тӥ арын ужаны кутске И.М. Ленин нимо гурт удысысь тодос академия. 1934-тӥ арын Ленинградысь Муское выжыто СССР-ысь тодос академиез. 1940-тӥ арын кылдытэмын СССР-ысь Эм тодос академия, РСФСР-ысь педагогика тодос академия.
Мускоысь тужгес тодмо тодос ужъюртъёс луо: физика, кристаллографи, радиотехника но электроника, хими, органика хими, химиё физика, биохимияъ, космос эскеронъёс, археологи.
Тужгес тодмо тодос-эскерон институтъёс: Курчатов нимо атом дыкужым институт, Теори но эксперимент физика институт, Жуковский нимо шор аэрогидродинамика институт, Карпов нимо Физика но хими институт но мукетъёсыз.
Совето вакытэ кылдэм комунст идеологиез эскерись институтъёс туннэ ассьсэлэсь ужзэ истори, экономика, политиктодос но мертодос ӧръёсын радъяло.
Архитектура.
Российской Федерацилэн шорсюлмаз утемын архитектура синпелетъёс, кудъёсыз туннэ нуналлы историмылэсь азинскон сюрессэ син учкымон но кие кутымон адӟытыны быгато. Тросэз вашкала юртъёс ЮНЕСКО огазеяськонэн утисько, соос пӧлын: Мускоысь Кремль, Горд карлуд, Коломенскоеын Вознесение черк, монастыръёс (Андроников, Донской, Новодевичьей), усадьбаос (Кусково, Останкино, Царицыно, Кузьминки), Пашковлэн юртэз, Бадӟым театр но мукетъёсыз.
Пулэсь лэсьтэм юртъёс туннэ нунналозь утьыны ӧз луы. Ӵем пуромылись тылӝуос архитектурной синпелетъёсты весяклы быдтӥзы. Озьы ке но пуэн лэстӥськон йылолъёс изен лэстӥськон йылолъёслы азинскыны луонлык сётӥзы. Туннэ нуналлы Боровицкой вырйылын Дьяковской культураысь городищелэн люкетъёсыз кылемын ӧвӧл ке но, туала ӧнерчиосын куд-ог реконструкционной ужъёссы вашкала Мусколэсь вылтуссэ адӟытыны быгато ик.
Мускоын излэсь лэсьтэм нырысетӥ юрт Успенской собор луэ (1326).
1367-тӥ арын Дмитрий Донской кивалтон дырья тӧдьы излэсь Кремлез лэсьтыны ӧдъяло. 1485-тӥ арын Иван III Кремльлэсь вылтуссэ но планировказэ воштон уж борды кутӥське. Горд кирпичлэсь Кремлен ӵош ӝутӥсько Благовещенской собор, Грановитой палата, Архангельской собор, кудъёсыз огинын Мускоысь Кремльлэсь аспӧртэмлыко ансамбльзэ кылдыто.
1930-тӥ аръёсы трос православной юртъёс тӥямын вал. Соос пӧлы пыриз Христослэн Храмез но.
1960-тӥ аръёсы урамъёсты паськытатон ужъёс весяклы ӵушизы Мусколэн вылтусыз вылысь тодмо муртъёслэсь улон коркаоссэс (шуом, Хомяков кылбурчилэсь, Римский-Корскаовлэсь но мукетъёсызлэсь). Ленинградэн ӵошатыса Мускоын трос исторической юртъёс быдтэмын вал, уго Совето Союзлэн шорсюлмыз совето историен гинэ герӟаськыны кулэ вал.
Куд-ог эскерисьёслэн лыдъян-чотанзыя Мускоын 1990-тӥ арысен быдтэмын вал эшшо ог 700 архитектурной синпелетъёс (Москва гостиница, Шуныт вузкарон радъёс, Военторг…). Соос интыын туннэ туала модерн стилен лэсьтэм юртъёс сыло. «Лужковский стиль» термин но кылдӥз, куке огазеяськемын луэ одӥг интыын постмодернизм, историзм но эклетика: «Наутилус «вузкарон центр, «Пушкин но Натали» фонтан, «Самсунг» офисной центр но мукетъёсыз.
Культура.
Муско – культурая но туризмъя Европаысь но дуннеысь огез бадӟымез центрез луэ. Кунооосты паймыто вашкала, совето но туала Россиялэсь историзэ возматӥсь синпелетъёс. Городын туризмез азинтон инфраструтура умой радъямын – трос отельёс но гостиницаос, шутэтскон клубъёс но мукет досуговой юртъёс.
Туала Мускоын ог сю пала пӧртэмесь театръёс ужало. Тужгес тодмоосыз – Быдӟым театр, Покчи театр, Чехов нимо МХТ, Современник, Ленком, Таганка, Петр Фоменколэн театрез но мукетъёсыз.
Москоысь кун университетлэн тыршеменыз усьтэмын вал таӵе музейёс: Политехнической, Исторической, Зоологической, Антропологической, Пушкин нимо суредаськон искусствоя музей, Ботанической, Зоологической сад но мукетъёсыз. Тужгес тодмо луэ Третьяковской галерея, кудиз кылдытэмын Третьяков меценатлэн уксёёз вылэ. Адӟытон павильонъёс ужало – Суредаськисьлэн шорюртэз, Манеж но мукетъёсыз.
Мускоын кун музейёсын одӥг радын ужало частной музейёс но.
Мускоын ужало уно кинотеатръёс, кудъёсыз пӧртэм форматъёсын адӟытыны быгато. Тросэз кинотеатръёс мультикомплексной луо: учкыны луэ одӥг интыын одӥг дырэ пӧртэм кинолентаосты.


Алнаш ёрос.
Алнаш ёрос – Удмурт шаерысь кивалтоно люкетэз (муниципал ёрос). Центрез — Алнаш черкогуртын.
Алнаш ёрос интыяськемын Удмурт Республикалэн лымшор палаз. Та ёросэз котырто шаерысьтымы Можга, Грак ёросъёс, Бигер шаерысь Агрыз но Менделеевск ёросъёс. Алнаш ёросэтӥ ортче паськыт сюрес – Ижез герӟа Набережные Челны городэн.
Тунсыко: ёросысь Кизекгуртын вань Пугачка шурзы. Таӵе ним солы гуртоос сётӥллям Е. Пугачёвлэн ожгарчиосыз татын тулкымъяськем бере.
Кылдэмез.
Алнаш ёрос кылдӥз 15-тӥ июле 1929-тӥ арын. Отчы Можга уездысь Большекибьинской но Алнашской волостьёсысь 17 сельсовет пыриз. Аръёс ортчемъя ёрослэн оглюкетэз выжиз Можга районэ, нош Елабужской ёрослэн одӥг сельсоветэз пыриз Алнашлэназ.
2005-тӥ арын таос пӧлы пыриз на Муважи сельсовет но.
Ёрос кылдыку, ваньмыз-ӧвӧлэз татын 157 гуртъёс, починкаос вылӥллям, нош улӥсьёсыз - 38 сюрс 114 адями. Та вакытэ ёросын ог 80 населенной пункт лыдъяське, улӥсез - ог 20 сюрс 800 мурт.
Нырысетӥез сельхозартель - «Луч» - кылдӥз 1920-тӥ арын. Коллективизация йылпумъяськиз 1937-тӥ арын. 1950-тӥ арозь ёросын ужаз-тыршиз 108 колхоз. Туннэ нуналлы кылемын на 20-ез гинэ. Фермер огазеяськонъёс кылдыны ӧдъязы 1991-тӥ арысен. Али дырлы татын ог 160 фермер-хозяйство.
Улӥсез.
Ёросын улэ ог. Пӧлазы пӧртэм выжыысь калыкъёс вань: удмуртъёс — 82 %,ӟучъёс — 12%, бигеръёс — 3,5 %, поръёс — 2,1 %.
Узырлыкез.
Ёросын ужало кирпич поттонъя завод, «Тойма» фирма, вӧй-сыр поттонъя завод, нянь пыжонъя завод, пищекомбинат. Вань 3 банксы но. Быдэс Удмурт шаерын улӥсьёс тодо Варзи-Ятчи санаторизэс. Отысь вузы, дэризы пӧртэм висёнъёслэсь эмъя. Та ёрослэн бадӟым узырлыкез со но - писательлэн Г. Красильниковлэн но кылбурчилэн Ашальчи Окилэн музей-коркаоссы.
Лулчеберлык.
Ёросын 36 школа, 22 библиотека, 38 культураъя юрт но 3 музей вань.


Вавож ёрос.
Вавож ёрос — Удмуртиысь ёрос. Центрез – Вавож.
Вавож ёрос интыяськемын Удмурт Республикалэн шундыпуксён палаз. Уйпаласен Вавож герӟаське Сюмси ёросэн, шундыӝужанысен - Ува ёросэн, лымшорысен - Можга ёросэн, шундыпуксёнысен - Киров улосэн.
Ёрослэн огъя площадез - 167 сюрс 899 гектар. Ёрослэн уйпалыз интыяськемын Центрально-Удмуртской низменностьын, лымшор палыз - Можгинской возвышенностьын. Ёросэтӥ бызё Вало, Инга, Ува, Кылт шуръёс, трос тыметъёсыз но тыосыз. Тужгес бадӟымез тымет Брызгаловоын - 134 гектар музъем вылын.
Ёрослэн кылдэмез.
Вашкала дауръёсы та музъемъёс вылын улӥллям Юсь, Можга, Докья, Пельга, Котъя, Уча, Монья, Бия выжыос. Вавожъёс сярысь нырысьсэ вераськонъёс вӧлмиллям 1716-тӥ арын.
XIX даурын кылдӥз выль волость. Шорсюлмыз луиз Вавож. Татын ӧй вал помещикъёс. Соин ик крестьян калыкъёс гань-гань ужазы музъем бордын. Но, Вавож волость Кам заводъёслэсь кыдёке интыяськемын вал ке но, завод ужлэсь соос пегӟыны ӧз быгатылэ.
Вотка автономной область кылдэм бӧрсьы та волость пыриз Можга уездэ. Нош 1924-тӥ арын Вавож, Водӟимӧнья, Ува-Тукля волостьёсты огазеязы Вавожской волостной районэ.
1929-тӥ арын уездъёс быризы, нош волостной районъёс интые кылдӥзы административной ёросъёс. Вавож ёрос кылдӥз 15-тӥ июле 1929-тӥ арын. Соку отчы пыризы азьвыл Малмыж уездысь 6 волостьёс: Вавожской, Водзимоньинской, Волипельгинской, Большеучинской, Ува-Туклинской, Тыловыл-Пельгинской. Ваньмыз-ӧвӧлэз 20 сельсоветэз вал.
Улӥсьёсыз.
2009-тӥ арын 1-тӥ январльы ёросын 17 сюрс 314 улӥсез вал. 2010-тӥ арын - 18 сюрс 456 адями. Улӥсьёсызъя республикаысь ёросъёс пӧлын 17-тӥ инты басьтэ. 2002-тӥ арын ортчытэм переписья Вавожлэн музъем вылаз уло удмуртъёс - 56,6%, ӟучъёс - 39,4%, татаръёс - 1%, музон калыкъёс - 3%. Озьы Вавож ёрос пыре шаерысьтымы 16 тужгес удмурто ёросъёс пӧлы.
Кивалтэт.
Ёрослэн вань аслаз Уставез, муниципал кылдытэтъёсыз.
Депутатъёслэн ёрос кенешазы пыре 33 депутат, депутатэ быръёнъёс ортчыло вить арлы быдэ.
Ёрос муниципал кылдытэтлэн йырыз - Березин Вячеслав Иванович.
Вавож ёрос муниципал кылдытэтлэн администрациезлэн йырыз - Иноземцева Татьяна Васильевна.
Туннэ нуналлы ёросын 69 населённой пункт лыдъяське. Соос огазеямын 10 гурт поселение: Вавож, Водӟимӧнья, Тыловыл-Пельга, Какмож, Нюрдор-Котья, Ӟямбай, Гурезь-Пудга, Волипельга, Брызгалово, Большеволково. Ёрослэн бюджетэз 2009-тӥ арын: доходъёсыз - 371 сюрс 339 манет, расходъёсыз - 371 сюрс 947 манет. Бюджетлэн бадӟым люкетэз кошке ЖКХ, дышетон, культура, тазалыкез утён, улон-вылонын юрттэт сётон удысъёслы.
Вавож ёрослэн кунпусаз куинь символэз вань: чагыр буёл вылын адско нюлэс но ю шеп. Угось ёрослэн экономикаез быдэак герӟаськемын гурт удысэн но нюлэс хозяйствоен. Нош чагыр буёл возьматэ ошмесъёсын, шуръёсын узыр музъемзэс.
Дышетон но культура.
Вавож ёросын ваньмыз-ӧвӧлэз 35 дышетон учреждение: 17 школа, 16 нылпи сад, ватсаса тодон-валан сётонъя 3 центр. Татын визь песьтэрзэ будэтэ 3 сюрслэсь трос пианл, соосын ужало сюрслэсь уно дышетӥсьёс. 2007-тӥ арын Вавож черкогуртысь школа вормисе потӥз инновациослы сӥзем программаосты улонэ пыӵатонъя конкурсын. 2006-2009-тӥ аръёсы 8 дышетӥсь «Россиысь дано дышетӥсь» конкурсын лауреат луиз.
Озьы ик ёросын вань 23 культурая юрт, 18 библиотека, краеведениея музейёс. 6 самодеятельной коллектив калык ним басьтӥз - кыӵе гинэ но ужрадъёсы соос уг пыриськыло! «Гуждор», «Гербер», «Пичи гуждор», «Радуга», «Дружба», «Улыбка» ансамбльёсты тодӥсьтэмез ик ӧвӧл, дыр. 2008-тӥ арын ёрос библиотека республикаямы ортчись «Большое чтение» конкурсын вормисе потӥз.
Югдытӥсьлы Кузебай Гердлы (Кузьма Павлович Чайниковлы) сӥзем музей Вавож ёрослэн пусэз выллем луэ. Со усьтӥськиз 1998-тӥ арын - Гердлэн вордӥськемез дырысен 100 ар ортчем бӧрсьы. Музей-коркан Чайников улӥз-вылӥз, дышетскиз, ужаз. Отчы пырыса, син азе яркыт пуксе удмурт калыклэн кылем дауръёсы улэм-вылэмез. Экскурсиос ортчыло удмурт но ӟуч кылын. Шаерысьтымы сяна, К. Гердлэсь юртсэ адӟыны вуыло кунгож сьӧрысь но куноос.
Ёросын дышетон удыслэн кутсконэз герӟаськемын 1842-тӥ арен. Соку Вавожын усьтӥськиз церковно-приходской школа. Ӵапак татын ик тодон-валанзэ муромытӥз тодосчи Кузебай Герд, авиациысь маршал Фёдор Фалалеев.
Тазалыкез утён.
2008-тӥ арын Вавожысь ёрос больница пусйиз усьтӥськемез дырысен 140 ар тырмонэз. Татын вань стационар, 4 амбулатория, 19 фельдшерско-акушерской пункт. Та эмъян юртъёсын ужа 42 врач, 172 эмсузэр.
Гурт удыс но промышленность.
Гурт удыс - валтӥсь инты басьтэ ёрослэн экономикаяз. Берло аръёсы, мукет ёросъёсын ӵошатыса, та удысъя соос азьпал радын мыно. Ёросын ваньмыз-ӧвӧлэз 12 кооператив, отын тырше 2 сюрслэсь ятыр адями. Усто тыршо Мичурин нимо, «Колос», «Удмуртия», «Луч», «Зарни Луд», «Жуе-Можга» эштосъёс. 50-лэсь трос дояркаос котькуд скаллы быдэ кыско 6 сюрс литрлэсь уно йӧл.
Туннэ ёросын ужа промышленностья кӧня ке огазеяськон: «Какможлес», «Вавожлес», «Нюрдор-Котья», «Сайдинг». Одӥгъёсыз нюлэсэн выро ке, мукетъёсыз тыршо гыбед поттонын. Вавож палъёсы чагыр эстӥськон кысконъя но ужъёс огсыр мыно. Берло кык ар куспын 130 километр газопровод нуйтэмын.
Спорт.
Ёросын тужгес бадӟым саклык висъяло нылпи спортлы. Та ласянь ӟеч тырше Вавож ДЮСШ. Отчы ветлэмъёс тросэз спортъя мастеръёс, эрико нюръяськонъя Приволжской федеральной округысь чемпионъёс луо ини: Тимур Аллакулов, Владимир Аллакулов, Виктория Кочнева. С. Каргашин тренерлэн дышетскисьёсыз - Николай Лебедев, Татьяна Протопопова, Екатерина Лебедева, Андрей Голубьев - шаерысьтымы куасчиослэн сборноязы пыро. Денис Кокорин, Анна Евстафьева, Виталий Коротаев - Иван но Никита Рябовъёс, Мария Чуб - капчи атлетикая кужмо усточиос. Арлы быдэ школаын дышетскисьёслы А. Мезринлы сӥзем спартакиадаос ортчыло. Та сяна, егитъёс мыло-кыдо пырисько Тол но Гурт шудонъёсы. Кылсярысь, 2009-тӥ арын спортсменъёс Тол но Гужем президент шудонъёсын 3-тӥ инты басьтӥзы.


Вотка ёрос.
Вотка ёрос – Удмуртиысь ёрос. Центрез – Вотка. Вотка ёрос интыяськемын Удмурт Республикалэн шундыӝужан палаз. Ёросэз котырто Дэри, Якшур-Бӧдья, Шаркан ёросъёс но Пермь шаер.
Ёрос кылдӥз 4-тӥ ноябре 1926-тӥ арын. 22-тӥ октябре 1937-тӥ арын Киров улосысь Удмурт АССР-е шедиз. Отчы соку пыриз 19 сельсовет. 1996-тӥ арын Вотка ёросын 11 гурт адяминистрация, 80 населённой пункт лыдъяськиз.
Ёрослэн быдӟалаез - 1917,6 кв. км. Улӥсез 24,2 сюрс мурт. Пӧлысьтызы 74,6 %-эз - ӟучъёс, 22,9 %-эз - удмуртъёс, 1,5 %-эз -бигеръёс. Шорсюлмыз - Вотка город.
Инкуазь.
Ёросэтӥ бызё Кам, Сива, Ольховка, Вотка, Сидоровка, Пихтовка, Кивара, Лып, Мостовка шуръёс. Вань Вотка тымет. Ёрослэсь 28 % муоссэ басьто нюлэс кушъёс.
Промышленность.
Ёосын ужало пӧртэм заводъёс: лэсьтӥськон удыслы чаклам арбериос поттонъя комбинат, шунытэз возись материалъёс поттонъя завод. «Чайковский», «Двигатель», Воткинский» огазеяськонъёсын будэто емышъёс, «Пихтовкаын» - чорыгъёс.
Дышетон, тазалыкез утён, культура.
Ёросын 27 школа, искусствоосъя 2 школа, профтехучилище, нылпиосты школалэсь азьвыль дышетонъя 25 учреждение, 4 больница, 26 поликлиника вань. Та сяна, йӧнатонэн выро 12 пичи санаторийёс-профилакторийёс - «Камские дали», «Уральские зори» но мукет. Усьтэмын 17 культурая юрт. Вотка городын но Вотка ёросын оглом 38 культурая памятник лыдъяське.
Ёрос газет - «Воткинские вести» (1930).


Грах ёрос.
Грах ёрос — Удмуртиысь ёрос.. Центрез — Грах.
Грак ёрос кылдэмын 1929-тӥ арын 15-тӥ июле. Ёросэз котырто Алнаш, Можга, Кизнер ёросъёс но Татарстан Республика. Грак ёрослэн быдӟалаез - 967, 7 квадрат иськем. Со пӧлысь 340 иськемез шобырскемын нюлэсъёсын, 570 квадрат километрзэ бусыос басьто.
Ёросэз Удмуртилэсь быдэс туссэ возьматӥсь районэн лыдъяло. Уго татын валче уло пӧртэм выжыысь калыкъёс. Улӥсьёс пӧлысь 42, 3 процентэз ӟучъёс, 36, 6 процентэз - удмуртъёс, 10, 9 процентэз - поръёс, 6, 1 процентэз - крашинъёс, 3, 3 процентэз - чувашъёс. Удмуртъёс татчы котькинлэсь азьвыл интыяськизы. 18-тӥ даурын кылдыны ӧдъязы пор гуртъёс. Бӧрысьгес вуизы ӟучъёс но крашинъёс. 20-тӥ даурлэн кутсконаз кылдӥзы чуваш починкаос.
2009-тӥ арын 1-тӥ январьлы ёросын 10 сюрс 110 адями улӥсез. Со пӧлысь 27, 3 процентэз – пенсионеръёс. Улӥсьёслэн лыдзыя Грак ёрос шаерамы 25-тӥ интыын сылэ. Со тужгес пичи ёросэн лыдъяське.
Ёросын 8 гурт поселение. Отчы пыре 41 гурт. Соин ёросын уноез калык тырше гурт хозяйство удысын. Татын 10-лэсь трос гурт предприятиос но фермер хозяйствоос. Уката азинлыко ужась предприятие луэ "Родина" СПК. Кивалтэ соин шаерамы туж тодмо воргорон Михаил Крестьянинов.
Ёросысь потэмын трос тодмо но дано адямиос. Нырысетӥ удмурт нылкышно кылбурчи Ашальчи Оки, филология наукаосъя доктор Михаил Гаврилович Атаманов, удмурт гожъяськись Айво Иви, Слава орденлэн куинь полэс кавалерез Пётр Ильич Бельский. Егитъёс пӧлысь пусйыны луоно спортсменкаез Оксана Удмуртоваез. 2008-тӥ арын со пыриськиз Пекинын ортчем гужем Олимпиадае.
Ёросын 20 школа интыськемын. Со пӧлысь 7-ез шор ёзо луо, озьы ик вань 18 нылпи сад. Калыкез эмъяло ёрос больницаын но гуртъёсысь 25 фельдшер пунктъёс. Культура улонэз азинто 26 клуб. Мугорез кыдатон понна ужа 12 спортзал.


Дэбес ёрос.
Дэбес ёрос — Удмуртиысь ёрос. Центрез — Дэбес. Дэбес ёрос интыяськемын республикалэн уйпал но шунды пуксён палаз. Солэн огпал люкетыз Шаркан, Кез но Эгра ёросъёс пала учке, шунды ӝужан палась бускелез - Пермь шаер. Дэбес черкогуртысен Ижозь 140 иськем. 2008-тӥ арлы ёросын лыдъяськиз 14 сюрс 211 мурт улӥсез. Татын 23 выжыысь калык улэ. Озьы ке но 72 процентэз адямиос – удмуртъёс. Ёросын 10 гурт поселениосы огазеямын 61 гуртъёс.
История.
Ёрослэн историез кутске 1929-тӥ арысен. Татчы пыризы Глазов уездысь Дэбес, Полом волостьёс, Иж уездысь Тыловай волость. Озьы ке но кӧня ке пол 1963-тӥ арын Дэбес ёросэз Кез ёрос ёрос борды огазеяллязы. 1965-тӥ арын Дэбес ёрос нош ик нимаз кариськиз.
Дэбес ёрос быдэс республикалы но солэн палэназ тодмо луэ Сибирь трактлэн люкетэныз. Сое та палан ӝутыны кутскизы 1682-тӥ арын. Сюрес кыстӥськиз Дэбесысен Кунгурозь. Нош XVIII даурлэн шораз та сюресэз герӟазы Сибирь трактэн. Пусйымон соиз: Дэбесын ваче вуылӥз кык сюрес. Огез нуылӥз Москвае, мукетыз – Петербурге. Сибире кошкисьёс яке со палась лыктӥсьёс одно ик Дэбесэ дугдоно луылӥзы. Соос пӧлын Россия империысь туж тодмо адямиос: А. Н. Радищев, Ф. М. Достоевский, М. Е. Салтыков-Щедрин, Н. Г. Чернышевский. 1824-тӥ арын татысь священниклэн юртаз кӧлӥз ӟуч император Александр I.
Туннэ вашкала сюреслэн люкетэз пыре Сибирь трактлэн историезлы сӥзем музее. Ёросын мыло-кыдо пумитало шаерысьтымы но кунгож сьӧрысь куноосты.
Ёросысь 6 сюрслэсь ятыр воргоронъёс 1941-тӥ арын кошкизы Быдӟым оже. Тылож бусыосысь ӧз берытскы котькуд кыкетӥез пиосмурт. Ёрос данъяське ожын Совето Союзлэн Героез ним басьтэм аспал муртъёсыныз. Л. В. Рыковлэн но А. Е. Ярославцевлэн нимъёссы сётэмын Дэбес черкогуртысь ульчаослы.


Завьял ёрос.
Завьял ёрос — Удмуртиысь ёрос (куддыръя сое "Дэри ёрос" шуо).. Центрез — Завьял. Завьял ёрос кылле Удмуртилэн шораз ик, Ижез котыртыса.
Шундыпуксён паласен шунды ӝужан дорозь Дэри ёрос 75 иськем кыстӥське, уйпаласен лымшорозь – 57 иськем. Оглом 2 сюрс 220 квадрат иськем вылэ вӧлскемын Дэри ёрос.
Филология наукаосъя доктор М. Г. Атаманов "Дэри" топонимлэсь кызьы кылдэмзэ тазьы валэктэ: нырысьсэ Дэри сярысь веран пусъемын 1710-тӥ арын ортчем переписьын. Арске нуись сюрес вылын Дери-Чудья гурт вань – со ик Завьялово. Завьял – гуртэз кылдытӥсьлэн нимыз. "Дэри" гурт ним потэмын Дерьянка шурлэн ӟуч нимыз бордысь, дэри, напра шуэмез возьматэ. Чудья – удмурт воршуд ним. 1710-тӥ арын гуртын 55 юрт вылэм, улӥсьёсыз чын удмуртъёс гинэ, пе.
Секыт вакытъёс тупазы Ижлы матын интыяськем ёросын улӥсьёслы. Уго Иж заводэз ӝутон соослэсь палэнэ ӧз кыльы - заводлы 60 иськеме матын пуксем гуртъёсысь калыкез завод борды гожъязы. Завьялово но Юськи волостьёсы пырись крестьянъёсты кужмысь ужатӥзы: пристане вуэм вузъёсты ӝоктӥзы, чугун но мукет корт нуллӥзы. Кылсярысь, 1834-тӥ арын Дэри ёросысь 1099 мурт Иж заводын тыршиз.
Ёрослэн туала тусыз кылдэмын 1937-тӥ арын. Татын 127 гурт интыяськемын. Ёросын артэ уло но ужало пӧртэм выжыысь калыкъёс. Соос пӧлысь 50,7% – удмуртъёс, 43,9% ӟучъёс, 3,2% бигеръёс. Вань улӥсьёс - 60 сюрслэсь трос. Гужем вакытъёсы ёросысь калыклэн лыдыз йылэ 5-6 поллы, уго Дэри музъем вылын интыяськемын 164 сад-бакча кооператив.
Ёрослэн экономикаяз бадӟым инты басьтэ гурт удыс. Татын 108,93 сюрс гектар гыроно-кизёно муоссы. Районлэн огъя быдӟаласьтыз 40 процентэз муос нюлэсъёсын шобыртэмын. Татын азинско гурт удыс, нюлэс дасян, му вӧй поттон.


Камбарка ёрос.
Камбарка ёрос – Удмурт Республикалэн ог люкетэз.
Интыяськемын республикалэн шундыӝужан но лымшор палаз, Кам шурлэн паллян пал ярдураз. Ёрос кылдэмын 1939-тӥ арын 7-тӥ мартэ. Со дырозь Камбаркаез Сарапул ёросэ пыртӥзы, нош 1937-тӥ арозь та ёрос вань Удмурт шаерен валче Киров улослэн оглюкетэз вал.
Музъем.
Камбарка ёрослэн быдӟалаез – 762 квадрат иськем. Ёрослэсь 57 процент быдӟалазэ басьто нюлэсъёс. Татын тросгес будо лысо писпуос. Татын му вӧй, луо, торф музъем узырлыкъёс вань.
Калык но улонниос.
Татын интыяськемын 1 город но 7 гурт поселениос. Оглом отчы 21 гурт пыре. Татын 21 сюрс адями луэ. Со пӧлысь 40 процентэз гуртын уло, 60 процентэз выжыяськемын Камбарка городэ. Озьы ке но улӥсьёс пӧлын 53 процентэз нылкышноос, 47 процентэз луо воргоронъёс. Соос пӧлын 81 процентэз ӟучъёс, 3, 9 процентэз удмуртъёс, 8, 6 процентэз бигеръёс, 1, 3 процентэз поръёс. Озьы ик татын вань украин, белорус, чуваш но трос мукет выжыысь калык.
Лулчеберет.
Ёросын ужа 12 школа, со пӧлысь 8-эз шор ёзэ луо. Нылпиос ветло 13 нылпи садэ. Тазалыкез утё но эмъяло 3 больницаын но 6 фельдшер-акушер пунктъёсын. Озьы ик ёросын ужа 11 культурая юрт но клубъёс, 11 библиотека. Камбаркаын вань крезьгуръя школа но музей.
Кузёлык.
Камбарка ёрослэн бадӟым люкетэз герӟаськемын промышленностен. Татын азинско машина лэсьтон но корт ӵыжатон удысъёс. Калык тырше нюлэс дасян но пул пилён удысын.
Пусйыны кулэ: ёрослы удалтӥз сюресъёсын но. 74 иськем машина сюрес сяна, татын 104 иськем кыстӥське чугун сюрес. Ёрос пыр ортче «Москва-Свердловск» но «Ижевск-Чайковский» сюресъёс. Ёросын интыяськемын поезд дугдылон 4 станция. Со сяна, Кам шур кузя ветлэ ву транспорт. Кам шур вамен ужа паром. Ӝоген Кам вамен выж лэсьтыны чаклало. Соку Камбаркаысь Нефтекамск городэ кӧня ке минут куспын вуыны луоз.


Каракулино ёрос.
Удмуртиысь ёрос. Центрез — Каракулино.
Каракулино ёрос интыяськемын шаермылэн лымшор но шундыӝужан палаз. Бускельёсыз луо Сарапул ёрос, Татарстан но Башкортостан республикаос. Ёрослэн быдӟалаез 1192, 6 квадрат иськем. Ёрослэн шунды ӝужан палтӥз кошке Кам шур.
Каракулино ёрос кылдӥз 1923-тӥ арын, но вуоно араз сое быдтӥзы. 1926-тӥ арын 4-тӥ ноябре ёросэз выльысь кылдытӥзы. 1931-тӥ арын районэз Сарапул ёрос борды огазеязы. 1935-тӥ арын Каракулино ёрос кылдӥз куинетӥ ползэ.
Районын улэ 13 сюрс 9 адями. Улӥсьёслэн лыдзыя со шаерысьтымы ёросъёс пӧлын 20-тӥ интыын мынэ. Татын уло 72, 6 процент удмуртъёс, 16, 9 процент поръёс, 5 процент удмуртъёс но 3, 7 процент бигеръёс. Пусйыны кулэ: шаерамы пор калык огазегес интыяськемын куинь ёросъёсын. Ӵапак Каракулино ёросысь Ныргында но Быргында гуртъёсын уло-выло трос поръёс.
Районын кивалтон удыс оскемын муниципал кылдытэтлэн йырызлы - Сергей Александрович Третьяковлы. Ёрос администрацилэн йырыз луэ Сергей Николаевич Русинов.
Ёросын 12 гурт поселение кылдытэмын. Татчы пыро 31 гуртъёс но посёлокъёс.
Районын интыяськемын 14 школа - со пӧлысь 9-эз шор ёзо, покчи тодон-валан сётӥсь 27 номеро училище. Со сяна, вань 10 нылпи сад. Тазалыкез эмъян удысын тырше ёрос больница, гуртъёсысь 9 фельдшер-акушер пункт. Культура удысын ужа 19 клуб, 16 библиотека, искусствоосъя нылпи школа. Арлыдоослы усьтэмын юрт. Каракулино черкогуртын интыяськемын ёрослэн историезлы сӥзем музей.
Татысь экономикаын валтӥсь инты басьтэ му вӧй кыскон. Удмуртиысь ёросъёс пӧлысь Каракулино район та удысын котькинлэсь азьпала мынэ - республикаысь 25 процентэз кыскем му вӧй та ёросысь.
Гурт хозяйствоын ужало 24 процентэз улӥсьёс - ог 1 сюрс 300 адями. Йӧл кыскон но нянь будэтонын тырше 8 гурт предприятие. Со сяна, уно йӧл но сӥль потто нимаз ужбергатӥсьёслэн хозяйствооссы.
Ёросын туж данъясько но сӥлы каро Быдӟым Отечественной ожын Совето Союзлэн Героез ним басьтэм муртъёсты: Александр Андреевич Девятьяровез, Павел Николаевич Кирьяновез, Николай Аркадьевич Коровинэз, Алексей Павлович Котельниковез, Иван Васильевич Масловез но Вадим Александрович Сивковез.


Кез ёрос.
Кез ёрос – Удмурт Республикалэн ог люкетэз.
Кез ёрос кылдэмын 1929-тӥ арын 15-тӥ июле.
Интыяськемын шаермылэн уйпал но шунды ӝужан палаз. Бускельёсыз луо Дэбес, Эгра но Балезино ёросъёс но Пермь шаер.
Ёрослэн шорсюлмсеныз – Кез посёлыкысен – Ижозь 172 иськем.
Музъем.
Ёрослэн быдӟалаез 232 сюрс 102 гектар. Со пӧлысь 37 процентэз – 85 сюрс гектарез – гыроно-кизёно муос. 59 процентэз музъемъёс – 138 сюрс гектарез – нюлэсъёсын шобыртэмын.
Люкетъёс.
Ёросэ туннэ нуналллы пыре 15 муниципал кылдытэт.
Калык.
Ёросын 26 сюрс 446 мурт улэ. Кез посёлокын 11 сюрс 700 мурт. Со пӧлысь 68 процентэз удмуртъёс, 30 процентэз ӟучъёс, 1, 5 процентэз бигеръёс.
История.
1899-тӥ арын Ватка губерниын чугун сюресэз ӝутон герӟаз Сибирез Россилэн шоркареныз. Ӵапак сюресэз ӝутон бадӟым вамыш лэсьтӥз Кез ёрослэн азинсконаз. Паровозъёсты вуэн тырмытон понна нюлэсо-нюро интыын - Лып шур дурын - кылдӥз Кез станция. Озьы 1899-тӥ арын 1-тӥ ноябре кылдӥз Кез посёлок.
Кез ёрослэн туж узыр вашкала историез. Татын шедьтэмын 4 городище но 10 могильник. Соос туж трос ивор сётӥзы ёрослэсь историзэ усьтонын. Озьы ик Сибирь трак но ёрослэн ортчем сюресаз бадӟым инты басьтэ. Юрук, Озон, Бани но Полом гуртъёс пыр кыстӥськиз Сибире сюрес.
Кез ёросысь ог 3 сюрс мурт старообрядецъёс луо. Соос берло 400 ар ӵоже утё асьсэлэсь сямъёссэс. Кулига черкогуртын кылдытэмын старобрядецъёслы сӥзем музей, сое утёнэз ас вылаз басьтӥз ЮНЕСКО. Кулига черкогуртын кутске Кам шур.
Кузёлык.
1930-тӥ арын районын кылдыны ӧдъязы колхозъёс. Туннэ татын 26 гурт хозяйство лыдъяське.
1931-тӥ арысен ёросын пайда поттыса ужаны ӧдъяз Кез леспромхоз.
Лулчеберет.
Кез ёросын вань 30 школа, со пӧлысь 15-ез шор ёзо, 18 нылпи сад. Ёросын интыяськемын 4 больница но 36 фельдшер-акушер пункт. Калык шутэтске 27 культурая юртъёсын, 27 библиотекаын. Кез посёлокын вань искуствоосъя школа, покчи техникъёслэн станцизы, нылпи творчествоя юрт, 5 музей. Озьы ик Кезын интыяськемын нылпи юрт.
1931-тӥ арын ёросын кылдӥз «Колхоз сюрес» газет. 1943-тӥ арын редакция борды ватсаськиз радио.


Кизнер ёрос.
Удмуртиысь ёрос. Центрез — Кизнер.
Кизнер ёрос интыяськемын шаермылэн лымшор но шунды пуксён палаз. Солэн бускельёсыз луо Вавож, Можга но Грак ёросъёс, озьы ик Татарстан но Киров улос.
Ёрослэн быдӟалаез 2131, 1 квадрат километр.
Кизнер ёрос кылдэмын РСФСР-ысь Вылӥ Кенешлэн Указэзъя 1939-тӥ арын 24-тӥ январе. Сое кылдытӥзы, Киров улосысь Вятскополянской но Малмыж ёросъёслэсь музъемъёссэс огазеяса. Ёрослэн шорсюлмыз луиз Кизнер черкогурт. Но 1942-тӥ арын ёрослэсь шорсюлэмзэ Кизнер посёлоке выжтӥзы. Озьы ке но ёрослэн историяз вошъяськонъёс кыстӥськизы эшшо кӧня ке ар. 1963-тӥ арын огазеямын вал Кизнер но Грак ёросъёс. 1965-тӥ арын соос выльысь нимаз луизы.
2009-тӥ арлы 1-тӥ январе ёросын лыдъяськиз 20 сюрс 671 адями. Улӥсьёслэн лыдзыя ёрос шаерамы 13-тӥ интыын мынэ. Улӥсьёс пӧлысь 46 процентэз удмуртъёс, 44, 8 процентэз ӟучъёс, 6, 8 процентэз бигеръёс.
Туннэ нуналлы ёросын 14 гурт поселение. Татын оглом 70-лэсь трос гурт лыдъяське.
Районын 20 школа, со пӧлысь 14-ез шор ёзо луэ. Вань нылпи юрт – татын 86 пинал будэ. Кизнер посёлокын вань крезгуръя школа но киужъёсъя юрт.
Калыкез эмъян удысын усьтэмын 5 больница, 25 фельдшер-акушер пункт. Озьы ик ёросын культурая 39 юрт ужа, вань 26 гурт библиотека но ёросысь шаертодонъя музей.
Ёрослэн экономикаяз бадӟым инты басьтэ гурт хозяйство. Татын гыроно-кизёно муос 41 сюрс 735 гектар лыдъясько. Таза сюро пудо ог 7 сюрс йыр мында, кысконо скалъёс 3 сюрс 171 йыр. Оглом районын 13 гурт предприятие ужа.
Кизнер ёрос республикаын бадӟым инты басьтэ чугун сюресэныз. Кизнер пыр ортче Горький чугун сюрес. Озьы ик ёрос пыр пото чагыр эстӥськон нуись «Пермь-Уренгой» но «Западной Сибирь-Центр» газопроводъёс.


Кияса ёрос.
Удмуртиысь ёрос. Центрез — Кияса.
Кияса ёрос кылдӥз 27-тӥ феврале 1924-тӥ арын, но кӧня ке аръёс улыса со пыриз Сарапул округе. 1934-тӥ арысен та ёросэз Киров улос борды но гожъязы. 1937-тӥ арын со берытскиз Удмуртия борды. Нимаз ёрос луыны Киясалы удалтӥз 1965-тӥ арын.
2009-тӥ арын 1-тӥ толшорлы ёросын 11 сюрс 555 мурт улӥсез лыдъяськиз. Калыклэн лыдызъя ёрос шаерамы 23-тӥ интыын сылэ. Татын улӥсьёс пӧлысь 38 процентэз удмуртъёс, 54,3 процентэз ӟучъёс, 5 процентэз бигеръёс.
2005-тӥ арын татын лыдъяськиз 8 гурт поселение. Отчы оглом 34 гуртъёс пыро.
Ёросын тужгес азинске гурт удыс. Огъя поттэм продукцилэн быдӟалаысьтыз гурт предприятиос 80 процентсэ басьто. Татын кыско йӧл, вордо пудо-живот, уката азинске парсь вордон комплекс.
Ёросын вань 14 школа – со пӧлысь 10-эз шор ёзо луо. Ужа 11 нылпи сад. Озьы икт тодон-валан басьтыны луэ 2 крезьгуръя школаын, нылпиослы спорт школаын. Калыклэсь тазалыксэ чакла-эмъя 2 больница но 18 фельдшер-акушер пункт. Озьы ик районын ужа культурая 22юрт, 12 библиотека но музей.
Ёрос туж данъяське Пётр Кривоноговлы сӥзем музей ванен. Со кылдӥз 1997-тӥ арын. Музей усьтэмын Пётр Александрович Кривоноговлы — РСФСР-ысь искусство удысьысь дано ужасьлы, усто суредась-баталистлы. Быдӟым Отечественной оже пыриськыса, Кривоногов ортчиз Волоколамскысен Берлинозь ож сюресъёсты. Бӧрысь аслэсьтыз малпанъёссэ кисьтиз суредъёс пыр. 1948-тӥ арын кылдытэм «Победа» ужез пусъемын ССCР-лэн кун премиеныз. Совето Союзысь суредасьёс пӧлысь нырысетӥзэ Пётр Кривоноговез пусйизы М. Б. Грековлэн зарни медаленыз. Киясаысь музейын утисько Пётр Кривоноговлэн Быдӟым Отечественной ожлы сӥзем ужъёсыз но мукет суредъёсыз.


Красногорск ёрос.
Красногорье ёрос (мукет сямен Красногорск ёрос) - Удмуртиысь одӥгез кивалтоно люкетэз, муниципал ёрос. Интыяськемын шаермылэн уйпал но шундыпксён палаз. Бускельёсыз луо Юкамен, Балезино, Эгра но Сьӧлта ёросъёс, Киров улос.
Ёрос кылдӥз 1935-тӥ арын 8-тӥ январе. Со вакытэ отчы пыриз 15 сельсовет - ваньмыз 163 гурт. Ёрослэсь нимзэ кӧня ке пол вошъязы: 1935-тӥ арын - Святогорской, 1938-тӥ арозь - Барышниковской. 1938-тӥ арын 10-тӥ июле ёрос Красногорской луиз. Районлэн шорсюлмыз - Красногорье черкогурт.
Ёросын 11 сюрс 658 улӥсез. Татын 76 гурт интыяськемын. Ёрослэн огъя быдӟалаез 1 сюрс 860 квадрат иськем.
Татын бызё Лекма, Убыть, Сепыч, Юнда но мукет шуръёс. 30 процентсэ музъемез шобырто нюлэсъёс. Ӵемгес будо кыз, ньылпу. Ёросысь Уть шур дырын интыяськемын мыйёслэн (бобръёслэн) заповедниксы.
Красногорьеын потто му вӧй но торф. Валамазысь пияла поттӥсь заводлэн вузэз тодмо котыр улосъёсын. Озьы ик татын кема аръёс ӵоже куас поттонъя фабрика но ужаз. Со сяна, ёросын азинскемын нюлэс коранъя но пул пилёнъя предприятиос. Районын вань 12 школа, со пӧлысь 8-эз шор ёзо. Татын тодон-валан люка 2 сюрс 584 мурт. Ёросысь 11 нылпи садэ ветлэ 557 пинал. Озьы ик ёрос центрын интыяськемын нылпиослы спорт школа, творчествоя нылпи юрт.
Тазылыкез эмъян удысын ужа 17 учреждение. Со пӧлысь 3 больница но 14 фельшер-акушер пункт.
Ёросын вань культурая 34 учреждение: райцентрысь культурая юрт, 13 клуб, 15 библиотека. Красногорскын интыяськемын шаертодонъя музей, искусствоосъя нылпи школа.
2006-тӥ арысен ёрослэн йырыз луэ Владимир Серафимович Корепанов. 2009-тӥ арысен ёрос администрациен кивалтэ Бабинцев Виктор Игоревич.


Можга ёрос.
Можга ёрос — Удмурт Республикалэн лымшор-шундыпуксён палаз интыяськем ёрос. Администрацияя центрез — Можга кар (ёрос чотэ уг пыры, Удмуртиысь городъёс пӧлы пыре).
Статистика.
Можга ёрос интыяськемын Можга кар котырын: уйпалан Ува ёросэн герӟаське, шунды ӝужан палан - Пичи Пурга но Алнаш ёрос Татарстан Республикаен, лымшор-шундыӝужан палан - Грах ёросэн, лымшор - шунды пуксён палан - Кизнер но Вавож ёросъёсын. Можга ёрослэн площадез - 1 сюрс 997 квадрат иськем. Ёрос интыяськемын Можга вырйылын, со пыр бызё таӵе шуръёс: Вало, Сюга, Ныша, Сюга, Поршурка, Пычас, Сарсак, Юринка. Можга ёросын улэ 28 сюрс 997 адями (2009-тӥ арлы). Удмуртиысь 25 ёросъёс пӧлысь Можга ёрос калыклэн лыдызъя 6-тӥ интыын. 2002-тӥ арын ортчем лыдъян-чотанъя Можга ёросын улӥсьёс пӧлын удмуртъёс 64%, ӟучъёс - 30%, бигеръёс - 2%.
Ёрослэн кылдэмез.
Можга ёрос кылдытэмын 1929-тӥ арын 15-тӥ июле - отчы соку пыризы Можга уездэ пырись 24 сельсоветъёс: Бадӟым Уча, Бадӟым Кибья, Можга но Троцкой. Районэз кылдытыку, ёросын улӥсез 46 сюрс 126 адями лыдъяськиз. 1932-тӥ арын, Нылга-Жикья ёросэз быдтэм бере, отчы пырись сельсоветъёсты выжтӥзы Можга ёросэ. 1937-тӥ арын Можга ёросын висъяськизы кык бадӟым ёросъёс: Пычас но Бадӟым Уча. 1956-тӥ арын та ёросъёс огазеясько но Можга ёрос нош ик бадӟыма. Соку отчы пырто на Вавож но Алнаш ёросъёсысь сельсоветъёсты. 1965-тӥ арын гинэ Вавож но Алнаш ёросъёс нимаз районъёслы висъямын, нош Можга кар нимаз люкемын но Удмуртиысь город шуыса пусъемын.
Кивалтон ёзъёс.
Та вакытэ районэ пыре 19 поселение.
Можга ёросын вордскемын Удмуртиысь дано адямиос: УАССР-ысь калык писатель Трофим Архипов (Выль Бия гурт), Михаил Коновалов (Акаршур), Совето Союзлэн Героез Павел Вахромеев, филология наукаосъя доктор Василий Ванюшев (Кусо-Какся гурт) но мукетъёсыз.


Сарапул ёрос.
Удмуртиысь ёрос. Центрез — Сарапул.


Пичи Пурга ёрос.
История но статистика.
Пичи Пурга ёрос — лымшор Удмуртиысь ёрос.. Центрез — Пичи Пурга черкогурт. Ёросэ пыре 15 гурт администрациос: Аксакшур, Баграш-Бигра, Бобья-Уча, Ильинск, Иваново-Самарск, Кечёл, Пичи Пурга, Улын Юри, Норья, Пугачёво, Пӧсьтол, Брангурт, Вуж Мӧнья, Уром но Яган. Ёрос администрацилэн тӧроез Леонид Иванович Шишкин, «Пичи Пурга ёрос» муниципальной образованилэн кивалтӥсез - Михаил Тимофеевич Леконцев.
Отын улӥсьёс пӧлысь тросэз (78,1%) удмуртъёс, ӟучъёс - 17,8%, бигеръёс - 2,4 %, поръёс - 0,5%, мукет выжыысь калыкъёс - 1,2%. Ёрос пыр бызё таӵе шуръёс: Яганка, Кечёвка, Агрызка, Лудзинка, Постолка, Иж, Бобинка.
Пичи Пурга ёрос кылдытэмын Валтӥсь исполнительной комитетлэн Президиумезлэн постановлениезъя 1929-тӥ арын 15-тӥ июле. Ёросэ пыртэмын вал 12 сельсоветъёс, ваньзэ-ӧвӧлзэ - 168 гурт. Пичи Пурга ёрослэн гожъёсыз герӟасько Можга, Ува, Завьял Сарапул но Кияса ёросъёсын. Ёросын улӥсез 30 сюрс 600 адями (2002-тӥ арын ортчем лыдъян-чотанъя). Туннэ нуналлы Пичи Пурга районэ пыре 80 гурт.
Транспорт.
Пичи Пурга ёрослы удалтӥз транспорт удыс ласянь: со пыр ортче Казань-Екатеринбург, Иж-Агрыз-Круглое поле чугун сюрес, озьы ик Иж-Можга-Алабго федеральной сюрес.
Гурт удыс.
Пичи Пурга ёросын ӟеч азинске гурт удыс. 4 сюрс 438 мурт пудо вордонын, ю нянь будэтонын ушъямон тырше. Ю нянь одӥг гектарысь 24,1 центнер басьто. 30 мурт пусъемын «Удмурт Республикаысь гурт удысын дано ужась» нимен. Тужгес но азьмынӥсь гурт хозяйствоос: «1-тӥ Май», «Родина», «Молния», «Юж-Пурга», «Надежда».
Социальной удыс но культура.
Ёросын ужа 39 школа, пиналъёслы визь-нод сётэ 996 дышетӥсь: со пӧлысь 96 процентэз вылӥ образованиен. Пичи Пургаын 33 нылпи сад. Пичи Пурга калык кемалась данэ потэмын киужъёсыныз. Вуж Мӧнья гуртын ушъямон ужа Киужъёсъя юрт (кивалтӥсез Николай Тарасов). Отын дасям арбериос быдэс дуннее вӧлмизы ини. Пичипургаос туж ярато кырӟаны-вераны. Ёросын 32 пала культурая юрт. Дуннеысь пӧртэм кунъёсы вӧлмиз ини Пичи Пурга ёросысь кык ансамбльёслэн данзы: «Зарни шеп» (кивалтӥсез Феодосья Тубылова) но «Арганчи» (кивалтӥсез Екатерина Антонова). Нош «Брангуртысь песянайёс» паймытӥзы быдэс дуннеез: Пичи Пурга ёросысь Брангуртысь песяйёс пыриськизы «Евровидение-2010» ӵошатсконэ, потӥзы куинетӥ интые. Пичи Пурга ёросын вордскемын 20-лэсь уно писательёс: Самсонов вынъёс, Анатолий Перевозчиков, Владимир Возняков, Любовь Тихонова но мукетъёсыз.


Сьӧлта ёрос.
Сьӧлта ёрос — Удмуртиысь ёрос. Центрез — Сьӧлта.
История но статистика.
Сьӧлта ёрос интыяськемын Удмурт Республика шундыпуксён палаз. Площадез - 1883,7 сюрс квадрат иськем пала. Ёрос пыр ортче 34 шур но уно ошмесъёс, тужгес но бадӟымез - Кильмезь. Улӥсез 12 сюрс 915 адями (2009-тӥ арлы). Удмурт Республикаысь 25 ёрос пӧлысь Сьӧлта ёрос калыклэн лыдызъя 21-тӥ интыын сылэ.
Сьӧлта ёрос кылдӥз 15-тӥ июле 1929-тӥ арын, отчы пыризы Ижевск уездысь Копки, Сьӧлта но Вуж Ӟатча волостьёсысь 21 сельсовет. 1932-тӥ арын Выль Мултан ёросэз быдтэм бере, 11 сельсовет выжтэмын Сьӧлта ёросэ. Нош 1935-тӥ арын пасьтана луэм ёрос висъямын вал куинь люкетлы: Сьӧлта, Ува, Вуж Ӟатча. 1963-тӥ-1965-тӥ аръёсы ёрослэн радлыкез нош ик воштӥськиз, озьы тӥни Сьӧлта ёрослэн музъемез люкемын вал Ува но Эгра промышленной ёросъёс куспын. 16-тӥ январе 1965-тӥ арын выльысь кылдытэмын Сьӧлта ёрос.
2002-тӥ арын ортчем переписъя Сьӧлта ёросын удмуртъёслэн лыдзы 57,8 процент, ӟучъёслэн - 40,2 процент.
Интыысь аскивалтон.
Кун власть Сьӧлта ёросын быдэсъяське, районлэн Уставез вылэ пыкъяськыса. Закон кылдытъян бордын тырше Ёрос депутатъёслэн кенешсы, отчы пыре 31 депутат. «Сьӧлта ёрос» муниципал кылдытэтлэн троез - Николай Петрович Останин, ёрос администрацилэн кивалтӥсез - Михаил Васильевич Вязников. Сьӧлта ёросысь гуртъёс берлозэ радъямын 2005-тӥ арын, Административной законъёс, воштонъёс вылэ пыкиськыса. Та нуналлы Сьӧлта ёросын кылдытэмын 9 поселение: Валамаз, Сьӧлта, Кильмезь, Копки, Выль Мӧнья, Колесур, Узи, Сюромошур, Халды.
Культура удыс.
Ёросын ужа10 школа, 11 нылпи сад, озьы ик профессиослы дышетонъя 49 номеро училище. Пиналъёслэсь быгатонлыксэс волято Искусствоосъя но спортъя школаос. Калыклэсь тазалыксэ утё 2 эмъяськонниос но 17 пала акушер пунктъёс. Сьӧлта ёросын улӥсьёслэсь пуш дуннезэс узырмыто культурая 15 юрт, 13 библиотека но шаертодонъя музей.
Дано адямиос.
Сьӧлта ёрос туж узыр данэ потэм адямиосын. Кылсярысь, Россиысь Кун Думалэн депутатэз Николай Мусалимов, «Удмурт дунне» газетлэн валтӥсь редакторез Зинаида Вахрушева, филология наукаосъя тодосчи Анна Измайлова-Зуева, Кун премилэн лауреатэз (1967-тӥ арын), дано композитор Герман Корепанов (1924-1985), тодмо прозаикъёс Пётр Блинов (1913-1942), Михаил Иванов (1931) но мукетъёсыз.


Сюмси ёрос.
Удмуртиысь ёрос. Центрез — Сюмси.
Сюмси ёрос Удмурт Республикалэн шундыпуксён паӟлаз интыяськемын. Гожъёсыз герӟасько Сьӧлта, Ува, Вавож ёросъёсын но Киров улосэн. Музъемезлэн быдӟалаез 1789,0 квадрат иськем. Та ёросын улӥсез 18 сюрс 200 адями (1998-тӥ арлы). Пӧлазы ӟучъёс - 55 %, удмуртъёс - 37%, бигеръёс - 3 % но мукет калыкъёс - 5%. Сюмси ёрослэн центрез - Сюмси черкогурт.
Инкуазь.
Сюмси ёрос интыяськемын Кильмезь интылэн улыг интыяз. Мулэн ӟечлыкез туж улӥын - сыръясь интыос, потыны луонтэм нюлэсъёс. Ӵем интыын вӧлскемын луо. Кильмезь шурен артэ кыстӥсько 10 метр выллане ӝутскись луо гурезьёс. Сюмси ёрос пыр ортчо таӵе шуръёс - Инга, Какмож, Пужма, Валой, Лемка, Визирма, Кырчма, Гуринка но самой бадӟымез - Кильмезь шур.
Ёрослэн кылдэмез.
1780-тӥ арозь туала Сюмси ёросэн басьтэм гуртъёс пыризы Казань уездэ. Бӧрысь, Вятка шаер кылдэм бере, Сюмси ёросэз Малмыж уездэ выжтӥзы. Но 1976-тӥ арын Императорлэн указэзъя Вятка шаер нимаз губернилы пӧрмытэмын но 10 уездлы люкемын. Соос пӧлы Малмыж уезд ӧз пыры, озьы со быдтэмын вал. Тодосчиослэн верамзыя, Сюмси волость кылдэмын 1797-тӥ арын, волостьёсъя реформа ортчыку. Сюмси ёрос кылдэмын 15-тӥ июле 1929-тӥ арын. Ёросэ соку пыриз 16 сельсовет, ваньзэ ӧвӧлзэ 143 гурт. окрестность). Соку ёросын лыдъяськизы 4 сюрс пала крестьян хозяйствоос, 7 сюрс 300 мурт - ужась калык, 31 сюрс 742 десятина мында музъем, со пӧлысь 24 сюрс 588 десятинаез - гырон-кизён муос. Озьы ик ёросын лыдъяськиз 1 библиотека, солэн лыдӟисез - 40-50 мурт пала. 1996-тӥ арын лыдъяськизы 9 гурт администрациос (гуртъёс ваньзэ ӧвӧлзэ - 64): Васькин, Вылынугрт, Гуринской, Гуртлуд, Дмитрошур, Зонской, Муки-Какся, Сюмси, Кильмезь. 1963-тӥ арысен 1965-тӥ арозь Сюмси ёрос выжтэмын вал Ува ёросэ.
Экономика но культура.
Сюмси ёросын ӟеч азинскемын промышленность. Ужа нюлэс дасянъя Сюрек леспромхоз, гыбед (торф) поттонъя Орловское огазеяськон, Сюрес лэсьтонъя управление, нянь пыжонъя, йӧллэсь сиё-юон лэсьтонъя заводъёс. Сюмси районын гурт удысэн вырись 24 пала предприятие. Будэто ю нянь, етӥн. Ёрос пыр ортче Ижевск-Ува-Кильмезь чугун сюрес. Культура Сюмси ёросын ужа 25 школа (1999-тӥ арлы), озьы ик Искусстоосъя 2 школа, 20 нылпи сад, 4 поликлиника но 200 муртлы чаклам 4 эмъяськонни, культурая 16 юрт, 17 библиотека. Ёросын 1932-тӥ арысен потэ "Знамя" ёрос газет.


Ува ёрос.
Ува ёрос — Удмурт Республикалэн ёросэз, интыяськемын Удмурт шаерлэн шундыпуксён палаз. Герӟаське Якшур-Бӧдья, Дэри, Пичи Пурга, Можга, Вавож, Сюмси но Сьӧлта ёросъёсын. Ёрослэн центрез — Ува каргурт. Интыяськемын 2448,8 квадрат иськем музъем вылын. Улӥсез 40 сюрс 882 адями (2009-тӥ арлы). Удмуртъёс - 44,9 %, ӟучъёс - 50,5 %, бигеръёс - 2,3 %, мукет калыкъёс - 1,9 % (2002-тӥ арын ортчем переписья). Калыклэн лыдызъя Удмуртиысь ёросъёс пӧлын Ува ёрос куинетӥ интыын.
Инкуазь.
Ува ёрослэн бадӟым люкетэз интыяськемын Можга вырйыл вылэ. Нылга но Ува шуръёс котырын гинэ Тыловай вырйыл вылэ пыре. Ува ёрос пыр бызё таӵе шуръёс: Валой, какмож, Арлеть, Мушковай. Нюлэсъёс Ува ёрослэсь 60 %-сэ басьто. Отын интыяськемын Областновский заказник — отын быронлэсь утисько койыкъёс, дукъяос, вучайыос, кыр пуныос но мукет пӧйшуръёс. Ува ёрослэн муэз узыр мувӧен, гыбедэн, лэсьтӥськон луоен но горд сюен.
1978-тӥ арын Ува ёросын муын шедьтэмын минерал ву. Ува каргуртын усьтэмын со вуэз поттонъя «Увинская» предприятие. Бӧрысьгес минерал ву потон интыосын усьтэмын «Ува» санаторий.
Ёрослэн кылдэмез.
Ува ёрос кылдытэмын Удмурт обласьтлэн исполнительной комитетэзлэн президиумезлэн постановлениезъя 8-тӥ январе 1935-тӥ арын. Та ёросэз кылдытон сярысь решение кутэмын Сьӧлта но Вавож ёросъёслэн укыр пасьтана вӧлмеменызы сэрен. 10-тӥ июле 1935-тӥ арын Ува ёрос центрлы город выллем каргурт (посёлок) ним сётэмын. 1962-тӥ арын Ува ёросэз висъязы кык люкетлы: промышленностья Ува ёрос но гурт удысъя Ува ёрос. Таин валче 1963-тӥ арысен 1965-тӥ арозь Ува ёросэ пыризы Сьӧлта но Вавож ёросъёслэн люкетъёссы. 1965-тӥ арын промышленностьлы но гурт удыслы люкем Ува ёрос нош ик огазеямын вал. Соку кылдӥз огъя Ува ёрос.
Та нуналлы Ува ёросын кун властез быдэсъяло ёрос кенеше пырись депутатъёс - 33 адями, бырйисько 5 арлы. «Ува ёрос» муниципал кылдытэтлэн тӧроез - Владимир Анатольевич Головин. Ува ёрослэн администрациеныз кивалтэ Александр Филиппович Штумф. Ува ёросын 17 поселение: Булай, Жужгес, Каркалай, Красное, Кулябино, Кыйлуд, Мушковай, Выль Мултан, Нылга, Петропавлово, Поршур-Тукля, Сям-Можга, Узей-Тукля, Ува каргурт, УдугучинУдугучин], Чекан, Чистостем.
Экономика.
Красное черкогурт дорын усьтэмын мувӧй кысконъя Архангельское инты. «Увинское» но «Вишур» огазеяськонъёсын гыбед потто. Ёросын интыяськемын нюлэс поттон 2 комбинат, 1 лесопункт, лэсьтӥськонъя 2 огазеяськон, етӥн поттон но кирпич шуккон огазеяськонъёс. Ува ёросын интыяськемын йӧллэсь, сӥльлэсь сиён-юон поттон. Гурт хозяйствоосын будэто ю нянь, картошка, етӥн, бакча сиёнъёс. Ува каргуртысь вань гуртъёсы сюрес ӝутэмын.
Культура но дышетон.
Ёросын усьтэмын 29 школа, со пӧлысь 20-ез шор ёзо тодон-валан сётэ. 34 нылпи сад но пӧртэм профессиослы дышетӥсь колледж. Ужало Искусствоосъя нылпи школа но Нылпи творчествоя центр. Калыкез эмъяло 3 эмъяськон юртъёсын, юрттэт сёто 3 амбулаториын но гуртъёсы интыяськем 40 пала фельдшер-акушер пунктъёсын. Районын ужа культурая 39 юрт, 23 библиотека, 2 школа-интернат но Историяя но чеберлыкъя музей.
Ува ёросын вордскемын тодмо писатель Пётр Блинов (1913-1942), Матвей Кельдов (1900-1930), тодмо суредась Геннадий Сидоров но мукетъёсыз. Узей-Тукля гуртын усьтэмын Киужъёсъя юрт. Ёросын потэ "Увинская газета", со вӧлме Ува ёросысь вань гуртъёсы. Тиражез 2 сюрс 282, редакторез. П. В. Люкин.


Эгра ёрос.
Удмуртиысь ёрос. Центрез — Эгра.
Чупчи, Кильмезь но Иж шуръёслэн огазеяськон интыязы пуксемын Эгра ёрос. Та интыын вашкала дауръёсы улӥсьёслы сюдӥсь но сектась чотын вал Чупчие усись Ита но Лоза шуръёс.
Нырысьсэ Эгра гурт сярысь тодэ ваёнъёс кылемын Фёдор Звенигнордский но Василий Жемчужников воеводаослэн 1615-тӥ арын пусъем книгаоссазы.
Удмуртилэн уйпал ёросъёсыныз ӵош Эгра но 1489-тӥ арын пыриз Москва княжествое. 1798-тӥ арын Вятка губерниысь Глаз уездын кылдӥз Эгра волость.
18-тӥ даурлэн кутсконаз Сибирен кусып тупатон вылысь кутске татысь трактэз ӝутон. Нош та сюрес быдэс ёросэз пырпотэ: шунды пуксён палысеныз шунды ӝужан палозяз. Ёрослэн азинсконаз но со туж бадӟым инты басьтэ.
1937-тӥ арын Эрга луэ ёрослэн шорсюлмыз. Быдӟым ож дыръя Эгра бадӟым роль басьтэ Ижевск-Балезино чугун сюресэз лэсьтонын. Та сюресэз ӝутӥзы нылкышноослэн но быдэ вуымтэ нылпиослэн киоссы. Нош Эгра ёросысь 4 сюрс 700 пала мурт аслэсьтыз улонзэ сётӥз, Родинамес утьыса.
Ӵапак война дыре Эгра ёросын туж зол азинске нюлэс дасян удыс, пул пилён. Бӧрысь Эгра леспромхоз Удмуртиысь та удысысь тужгес валтӥсь предприятие луэ – солэн дасям вузъёсыз Россиысь пӧртэм сэрегъёсы вуылӥзы.
Ёрослэн туала историез матысь герӟаськемын му вӧй поттонэн. 1973-тӥ арын татын нырысетӥ тонна му вӧй кыскизы.
Татын улэ 42 сюрс 383 адями (2009-тӥ ар). Со пӧлысь 22 сюрс 260-эз Эгра посёлокын. Улӥсьёс пӧлысь 61 процентэз - удмуртъёс, 36 процентэз - ӟучъёс, 1, 5 процентэз - бигеръёс.
Татын тодон-валан сётэ 19 школа, со пӧлысь 15-ез шор ёзо луэ. Со сяна, вань 23 нылпи сад, сирота нылпиослы интернат, ляб визьем пиналъёслы школа-интернат. Тазалыкез эмъян удысын тырше ёрос больница, со сяна, Факел посёлокын, Зура, Чутыр черкогуртъёсын но Леспромхоз посёлокын вань асьсэ больницаоссы. Озьы ик ёросын ужа 36 фельдшер-акушер пункт.
Со сяна, ёросын ужа культурая 32 юрт, 29 библиотека, 2 нылпи санаторий.
Сундур гуртын интыяськемын Удмурт культурая центр. Ӟуч культуралы сӥзем центр ужа Факел посёлокын.


Якшур-Бӧдья ёрос.
Якшур-Бодья (Якшур-Бӧдья) ёрос — Удмурт Республикае пырись ёрос. Интыяськемын шаерлэн шораз, Тыловай вырйылын 1778,4 квадрат иськем вылын, 63%-эз шобыртэмын нюлэсэн. Якшур-Бӧдья ёрос пыр бызё таӵе шуръёс: Мукшинка, Большая Умринка, Чур, Сылӥзь (Селычка), Оӵ (Иж) но мукет. Ёрослэн шорсюлмыз - Якшур-Бӧдья. Гожъёсыз тупало Эгра, Шаркан, Вотка, Дэри, Ува, Сьӧлта ёросъёсын.
Ёрослэн кылдэмез.
Якшур-Бӧдья ёрос кылдытэмын ВЦИК-лэн Вотяк автономной областез люкон сярысь Постановлениезъя 15-тӥ июле 1929-тӥ арын. Отчы соку пыризы 13 сельсоветъёс, 131 гурт. 1921-тӥ арлы улӥсез - 22 сюрс 750 адями. Та вакытэ - 23 сюрс 100 мурт (2006-тӥ арлы). 59 %-эз удмуртъёс, 34 % ӟучъёс но мукет калыкъёс. Ёросэ пырись гуртъёслэн лыдзы та нуналлы - 91. 1963-тӥ арысен 1965-тӥ арозь Якшур-Бӧдья пыриз Эгра ёросэ. 1996-тӥ арын Якшур-Бӧдья ёросэ пыриз 12 сельсовет: Маляпочинка (Варавай), Мукши, Кӧкоран, Лынга, Пушкари, Сылӥзь, Вуж Ӟатча, Сьӧдӟи (Чернушка), Якшур, Чур, Ӵошкыт (Большие Ошворцы) но Якшур-Бӧдья.
Экономика.
Ёросын улӥсьёс пӧлысь 75 % - эз музъем ужен выро. Ӟеч радъямын дӥськут, пыдкутчан вурон. 1941—1945 аръёсы Якшур-Бӧдья ёросын усьтӥськизы леспромхозъёс: Чуровской, Селычинский, Пастуховский. Та хозяйствоосын поттэм пу кошкылӥз Быдӟым ожлэн фронтъёсаз. Туннэ нуналлы Якшур-Бӧдья ёросын ужзэс радъяло 216 пала пӧртэм предприятиос но огазеяськонъёс. Соос пӧлысь валтӥсь инты басьтэ му вӧй поттон. Со сяна, азинске пу дасян, солэсь пӧртэм арбериос лэсьтон. Якшур-Бӧдья ёросысь Чур каргуртын усьтэмын силикат кирпич шуккон завод, Лынгаын - мебель дасянъя предприятие но мукет. Ёросын улӥсьёс пӧлысь 11 %-эз выро ужбергатонэн. Ёросын ӟеч азинске гурт удыс. 11 гурт хозяйствоын но 10 пала фермер огазеяськонъёсын будэто бакча емыш, ю нянь; пӧртэм пудо вордо.
Якшур-Бӧдья ёрос пыр ортче Иж-Глаз сюрес, озьы ик Иж-Пибаньшур чугун сюрес.
Культура.
Ёросын 19 пала культурая юртъёс, 22 библиотека, шаертодонъя ёрос музей, нылпи искусствоосъя школа, киужъёсъя юрт. Якшур-Бӧдья ёросын историлы сӥзем 44 паямтник, 11 тунсыко инты. 2001-тӥ арын йылпумъямын Якшур-Бӧдья черкогуртын Свято-Никольской черкез ӝутон. Ёросын ваньзэ-ӧвӧлзэ 12 школа, 2 школа-интернат, 6 школа-сад, 18 нылпи сад, ватсаса тодон-валан сётонъя 2 школа. Калыкез эмъяло Якшур-Бӧдья ёрос больницаын, 2 амбулаториын но 31 фельдшер-акушер пунктъёсын. Ёросын потэ «Рассвет» (1933) ёрос газет, солэн «Ошмес» (1991) бамез потэ удмурт кылын.


Яр ёрос.
Удмуртиысь ёрос. Центрез — Яр.
Географиез.
Яр ёрослэн быдӟалаез — 1524,3 квадрат иськем. Интыяськемын Красногорской но Верхнекамской вырйылын.
Бускельёсыз — Удмурт шаерысь Глаз но Юкамен ёросъёс, Киров улосысь Фалёнки ёрос но Омутнинск ёрос.
Ёрос пыр ортчо таӵе шуръёс — Ватка, Чупчи, Тум, Моя, Чур, Лёкма.
Ёрослэн кылдэмез.
Яр ёрос кылдытэмын 1929-тӥ арын 15-тӥ июне. Отчы пыризы Глазов уездысь Укан, Ежево но Пудем волостьёсысь 19 сельсоветъёс. Ёрослэн администрациез интыяськиз соку Укан черкогуртын, нош 1932-тӥ арын ёрослэн центрез выжтэмын кар типъем Яр посёлоке.
1935-тӥ арын 23-тӥ январе Яр ёрослэсь висъяськиз Пудем ёрос. 1956-тӥ арын 23-тӥ ноябре та ёрос быдтэмын вал, отчы пырись сельсоветъёс берыктэмын Яр ёросэ.
1962-тӥ арын Яр ёрос быдтэмын, отчы пырись сельсоветъёсыз люкемын Глазов гурт ёрос но Глазкар куспын.
1964-тӥ арын кылдытэмын Яр гурт ёрос, отчы пыриз 7 сельсовет но 2 поссовет, ӵапак соослэсь ик 1965-тӥ арын кылдӥз Яр ёрос.
Калык.
Яр ёросын улӥсез — 17 сюрс 984 адями (2009-тӥ арлы). Со пӧлысь 6 сюрс 922 мурт улэ кар типъем Яр посёлокын. Удмуртъёс — 68,5 %, ӟучъёс — 29 %, бигеръёс — 1 %, бесерманъёс но мукет калыкъёс — 1,5 %.
Удмуртиысь 25 ёрос пӧлысь калыклэн лыдызъя Яр ёрос 15-тӥ интыын.
Кивалтон.
1. Ёрос депутатъёслэн кенешсы — отчы пыре 30 депутат, соос бырйисько 5 арлы. Туала кенеш быръемын 2006-тӥ арын 8-тӥ октябре.
2. Муниципал кылдытэтлэн тӧроез — сое быръе нимысьтыз кылдытэм Кенеш. Та ужез быдэсъя Комсомольское округъя потэм депутат Сергей Иванович Литвяков.
3. Муниципал кылдытэтлэн администрациезлэн кивалтӥсез — Николай Андреевич Дёмин.
Экономика.
Ёросын ужа нюлэс дасянъя Пудем завод, етӥн сэстонъя фабрика, кирпич шуккон завод.
Ёросын ужзэс радъяло 15 гурт хозяйствоос. Соос будэто бакча емыш, ю-нянь, картош. Ёросын потто сӥль, йӧллэсь сиён-юон. Ужзэ радъя «Эра» агрофирма, отын будэто пӧртэм выжыысь пудо.
Культура.
Ёросын усьтэмын 17 школа (со пӧлысь 9-эз шор ёзо), Искусствоосъя нылпи школа, Спортъя школа, 14 нылпи сад. калыкез пӧртэм удыслы дышето Ярысь политехникум но Ярысь школа-интернат.
Калыкез эмъяло ёрос больницаын но 24 фельдшер-акушер пунктын.
Яр ёрос узыр Чупчи культураысь синпелетъёсын. Кылсярысь, Учканар, Чибинькар, Поркар. Яр ёросысь Елово гуртын сылэ Троицкой, Укан селоын Спас но Сада гуртын Вознесение черкъё.
Яр ёросын кутсконзэ басьтэ Ватка шур, озьы ик Тум гуртын интыяськемын гыбедэн узыр инты.


Инвожо (журнал).
Инвожо — удмурт кылын егитъёслы сӥзем Удмуртиын потӥсь журнал. Со висъяське аслаз туала луэменыз, удмуртъёсыз вань дуннелы возьматыны, огъя дунне культурае пыртыны тыршеменыз. Потэ удмурт но ӟуч кылын. Кылдӥз 1990 арын. Со дырысен журнал ортчиз кузь сюресэз, вошъяз вылтуссэ, пуштроссэ.
Журналлэн кылдон сюресаз пытьы кельтӥз Удмуртиысь культура удысысь дано ужась Никвлад Самсонов. Со луиз журналлэн нырысетӥ редакторез. Солэн кичӧлтэмезъя удмурт егитъёс понна нырысьсэ потыны ӧдъяз яркыт журнал. Бӧрысь журналэн кема аръёс ӵоже кивалтӥз Удмуртиысь калык писатель Егор Загребин. Туннэ журналлэсь редакцизэ валтэ Пётр Захаров.
Берло аръёсы журнал воштӥз туссэ но, пуштроссэ но. Берло ог 5 ар ӵоже журналын гожъямъёс пото удмурт но ӟуч кылын. Журналлэн яркыт тусыз трос пол пусйылэмын фин-угор фестивальёсын. Эстониын но Финляндиын "Инвожоез" тужгес кие кутымон журналэн лыдъяло.
Арлы быдэ издание ялэ выль конкурсъёс. Егитъёс ӵошатско кылбур, верос гожъян удысын, кужымззэс эскеро критика ӧрын.
2005-тӥ арын журналын ялӥзы тужгес яркыт фантастика яке эротика пуштросо верослы конкурс. Со дырысен журналлэн бамъёсаз, оглом быдэс удмурт литератураын но, кылдӥз фэнтези жанр.
2005-тӥ арын журнал бордын кылдӥз ПЕН-клуб. Солэн ёзчиосыз луизы Удмуртиысь дано адямиос: профессоръёс Владимир Владыкин, Татьяна Владыкина, Удмурт Республикалэн гимнэзлы кылъёссэ гожтӥсь Алексей Шепталин, Анатолий Ишмуратов, профессор Юрий Перевощиков, суредасьёс Пётр Ёлкин но Василий Морозов, Сергей Орлов, режиссёръёс Лев Вахитов, Василий Ушаков, мукет егит учёнойёс, гожъясьёс, журналистъёс.
"Инвожо" журналлэн редакциез матысь кусыпъёс возе фин, эстон, венгер, но мукет фин-угор выжыысь егитъёсын, озьы ик удмурт егитъёслэн «Шунды» огазеяськонэнызы. Кема аръёс ини редакция пыриське удмурт пиналъёслы чаклам «Шундыкар» лагере, журналлэн редакторез литература удыслы синмаськытэ гуртъёсысь удмурт пиналъёсты.
Озьы ик зол ужа журнал бордын кылдытэм типография но издательство. Татын, дун тырыса, асьсэлэсь кннигаоссэ печатлало егит авторъёс. Туннэлы поттэмын ни ог 100 книгаос.


Linguistica Uralica.
Linguistica Uralica («Урал кылтодон») – арлы быдэ ньыль пол потылӥсь научной журнал. Сое кылдытӥз тодмо эстон кылчи Пауль Аристе. Азьвыл нимыз – «Советское финно-угроведение».


Волков, Александр Александрович.
Алекса́ндр Алекса́ндрович Во́лков (25 толсуре 1951, Брянск) — Удмурт Республикаысь нырысетӥ Азьмурт.
Брянскысь лэстӥськонъя техникумез но Пермьысь политехнической институтэз йылпумъяз, собере ини Удмуртие, Глаз каре ужаны ыстэмын вал.
1986 аре Глаз карын исполком тӧро луиз. 1989 арысен кутскыса Волков ужа Ижын: нырысь Удмуртиысь Госплан тӧролэн нырысетӥ воштӥсез луыса, собере Архитектурая но лэсьтӥськонъя кун комитетлэн тӧроез луыса, огвакытэ со Удмуртиысь Министръёслэн Кенешсылэн тӧроезлэн воштӥсез луэ но.
1993 арысен — Удмурт Республикаысь Министръёслэн Кенешсылэн тӧроез, Россиысь Федераци Ӧтчамысь Федераци Кенешлэн депутатэз. 1995 аре Волков Удмуртиысь Кун Кенешлэн Тӧроез луиз, нош 2000 но 2004 аръёсы Удмуртиысь президентэ быръемын вал.
Экономика наукаосъя доктор. Россия Федерациысь сӥё-дано лэсьтӥськись. Со сяна, мукет дано нимъёсыз но, кун но черк данъян пусъёсыз но вань.
Али вакытэ Волков пыре «Единая Россия» нимо партие.


Осипов, Борис Иванович.
Бори́с Ива́нович О́сипов – ӟуч кылчи. Ужамын Барнаул но Шуя педагогика институтъёсын, 11 ар ӵоже ужаз Удмурт кун университетлэн филологияя факультетаз. 1986 арысен ужа Омск кун университетын огъя кылтодонъя кафедраын профессор но (1987 арысен) кивалтӥсь луыса, 1987–1992 – филологияя факультетысь декан.
Осипов тунсыкъяське фонетикалэн но орфографилэн огъя ужпумъёсынызы, кылъёслэн кусыпъёсынызы, кар просторечиен. Ваньмыз сямен ужъёсыз сӥземын ӟуч кыллы, озьы ке но, Осипов саклык висъялляз удмурт кылтодонлэн куд-ог ужпумъёсызлы но. Кылсярысь, 1992 аре потэм статьяяз со юан пуктӥз: кызьы-о фонетика ласянь воштӥсько туала ӟуч кылъёс, удмурт кылэ пырыса? Со сяна, уно аръёс ӵоже со кивалтӥз Удмурт университетысь экспериментальной фонетикая лабораториен. Осипов – ог кык сю наука ужъёслэн авторзы, соос пӧлын ог дас вить книгаос (монографиос, пособиос но мукет).
Наука ужъёс сяна, Осипов усто кылбуръёс но гожъя.


Кивалтӥсь капитан.
Кивалтӥсь капитан (итальян кылын "Capitano Reggente") – Сан-Марино кунлэн йырыз. Сан-Мариноын кык кузя кивалтӥсь капитанъёсты арлы быдэ кык пол куать толэзьлы кивалтыны бырйыло. Соослэн кивалтон дырзы кутске 1 апрельысен яке 1 октябрьысен.


Бангладеш.
Бангладеш – Азиысь кун. Солэн бускельёсыз: Индия но Мьянма. Бангладешын улӥсьёслэн лыдзы – 141 340 476 адями (2004), музъемезлэн быдӟалаез – 144 000 км². Бангладешлэн шоркарез – Дакка.


Туркмения.
Туркмения – Шор Азиысь кун. Солэн бускельёсыз: Афганистан, Иран, Казахстан но Узбекистан. Туркмениын улӥсьёслэн лыдзы – 4 603 244 адями (2002), музъемезлэн быдӟалаез – 488 100 км². Туркменилэн шоркарез – Ашхабад.


Бахрейн.
Бахрейн – Шор Шунды ӝужан палысь кун. Бахрейнын улӥсьёслэн лыдзы – 739 000 адями (2004), музъемезлэн быдӟалаез – 665 км². Бахрейнлэн шоркарез – Манама.


Бруней.
Королевство Бруней – Азиысь кун. Солэн бускельёсыз: Малайзия. Брунейын улӥсьёслэн лыдзы – 343 653 адями (2001), музъемезлэн быдӟалаез – 5 770 км². Брунейлэн шоркарез – Бандар-Сери-Бегаван.


Шунды ӝужан пал Тимор.
Шунды ӝужан пал Тимор – Азиысь кун. Шунды ӝужан пал Тиморын улӥсьёслэн лыдзы – 1 040 880 адями (2005), музъемезлэн быдӟалаез – 14 609 км². Шунды ӝужан пал Тиморлэн шоркарез – Дили.


Вьетнам.
Вьетнам – Азиысь кун. Вьетнамын улӥсьёслэн лыдзы – 81 098 416 адями (2004), музъемезлэн быдӟалаез – 329 560 км². Вьетнамлэн шоркарез – Ханой.


Индонезия.
Индонезия – Азиысь кун. Индонезиын улӥсьёслэн лыдзы – 241 973 879 адями (2005), музъемезлэн быдӟалаез – 1 919 440 км². Индонезилэн шоркарез – Джакарта.


Иордания.
Хашимит Королевство Иордания – Шор Шунды ӝужан палысь кун. Солэн бускельёсыз: Сирия, Ирак, Сауд Аравия но Израиль. Иорданиын улӥсьёслэн лыдзы – 5 153 378 адями (2000), музъемезлэн быдӟалаез – 92 300 км². Иорданилэн шоркарез – Амман.


Йемен.
Республика Йемен – Шор Шунды ӝужан палысь кун. Солэн бускельёсыз: Сауд Аравия но Оман. Йеменын улӥсьёслэн лыдзы – 19 349 881 адями (2003), музъемезлэн быдӟалаез – 527 970 км². Йеменлэн шоркарез – Санаа.


Сауд Аравия.
Сауд Аравия – Шор Шунды ӝужан палысь кун. Солэн бускельёсыз: Ирак, Иордания, Кувейт, Йемен, Оман, Катар но ОАЭ. Сауд Аравиын улӥсьёслэн лыдзы – 24 293 844 адями (2003), музъемезлэн быдӟалаез – 2 218 000 км². Сауд Аравилэн шоркарез – Эр-Рияд.


Сабитов, Гай Сабитович.
Гай Сабитович Сабитов — кырӟанъёсты гожъясь удмурт кылбурчи.
Вордӥськиз Татарстан Республикаысь Кукмор ёросысь Выль Канисар гуртын 15-тӥ сентябре 1915-тӥ арын. Улонысь кошкиз 1993-тӥ арын
Нырысетӥ кылбурез «Шудо улон» печатламын вал 1938-тӥ арын «Молот» журналын.
1943-тӥ арын йылпумъя Удмурт кун педагогической институтэз. Удмурт радиоын диктор луыса ужа. 1950-тӥ арын М. Горький нимо Литературной институтэ дышетскыны пыре. Сое йылпумъямез бере литературно-драматической передачаослэн редаторез луыса Удмурт радиоын ужа.
Нырысетӥ кылбур бичетэз «Кылбуръёс но кырӟанъёс» потэ 1953-тӥ арын. Удмурт кылбурчиос пӧлын Гай Сабитов нырысьсэ гожтэ сонет тугоко амалэн произведениез – «Шунды но ӝужа но…», кудзэ сӥзиз эшезлы М.Покчи-Петровлы.
– «Арган кырӟа» (1971)
– «Яратӥсько» (1975, та книгаез понна сётэмын УАССР-ысь кун премия)
– «Улон – кырӟан» (1985).
– «Шулды ӝыт»
– «Паймод, ява»
– «Тупаса улон понна»
– «Даур гырлы» (1981)
Бигер кылысь удмурт кылэ берыктӥз Г.Тукайлэсь но М.Джалильлэсь кылбур бичетъёссэс. А.С. Пушкинлэсь «Бахчисарайский фонтан» поэмаез удмурт кылэ берыктӥз.
1964-тӥ арысен СССР-ысь писателъёслэн огазеяськонзылэн ёзчиез луэ.


Арня ӵукна.
«Арня ӵукна» – Удмурт радиоын уно аръёс ӵоже арня нуналъёсы потӥсь литературно-музыкальной радиожурнал.
Нырысьсэ «Арня ӵукна» эфире потӥз 3 мартэ 1955 аре. Радиожурнал кылдытэмын вал со вакытэ Удмурт радиоын ужась кылбурчилэн Гай Сабитовлэн кичӧлтэмезъя. Со ачиз ик луиз та радиожурналлэн нырысетӥ нуисез но сое кызь ар ӵоже нуиз, соин ик «Арня ӵукна» радиожурналлэн нимыз люконтэм герӟаськемын Гай Сабитовлэн нимыныз. Озьы ик, «Арня ӵукнаез» пӧртэм вакытъёсы нуэм мукет журналистъёс но туж нимо-дано луо: Милитина Гаврилова (Решитько), Ольга Ведрова, Анастасия Гребина. «Арня ӵукналэн» нырысетӥ режиссёрез вал Борис Саушкин, собере – Анатолий Митрофанов но Леонид Гусев.
«Арня ӵукналэн» тематикаез – Удмуртиысь культура но устолык, удмурт композиторъёслэн, суредасьёслэн, писательёслэн но театр удысын ужасьёслэн выль ужъёссы, озьы ик, музейёслэн, библиотекаослэн ужамзы.
«Арня ӵукналэсь» адӟем карыса ик Удмурт радиоын кылдытэмын вал мукет передачаос но: «Ладилэн азбараз», «Кылбурет удысын», «Ялыке», «Марӟанъёс».


Катар.
Катар кун – Шор Шунды ӝужан палысь кун. Солэн бускелез: Сауд Аравия. Катарын улӥсьёслэн лыдзы – 863 051 адями (2005), музъемезлэн быдӟалаез – 10 360 км². Катарлэн шоркарез – Доха.


Кипр.
Кипр – Азиысь кун. Кипрын улӥсьёслэн лыдзы – 717 657 адями (2002), музъемезлэн быдӟалаез – 5 895 км². Кипрлэн шоркарез – Никосия.


Киргизия.
Киргизия – Азиысь кун. Солэн бускельёсыз: Китай, Казахстан, Узбекистан но Таджикистан. Киргизиын улӥсьёслэн лыдзы – 5 146 281 адями (2005), музъемезлэн быдӟалаез – 198 500 км². Киргизилэн шоркарез – Бишкек.


Корея Калык-Демократи Республика.
Корея Калык-Демократи Республика – Азиысь кун. Солэн бускельёсыз: Китай, Россия но Республика Корея. Корея Калык-Демократи Республикаын улӥсьёслэн лыдзы – 22 224 195 адями (2002), музъемезлэн быдӟалаез – 120 540 км². Шоркар – Пхеньян.


Кувейт.
Кувейт – Шор Шунды ӝужан палысь кун. Солэн бускельёсыз: Сауд Аравия но Ирак. Кувейтын улӥсьёслэн лыдзы – 2 041 961 адями (2001), музъемезлэн быдӟалаез – 17 820 км². Кувейтлэн шоркарез – Кувейт.


Ливан.
Ливан – Азиысь кун. Солэн бускельёсыз: Израиль но Сирия. Ливанын улӥсьёслэн лыдзы – 3 826 018 адями (2005), музъемезлэн быдӟалаез – 10 452 км². Ливанлэн шоркарез – Бейрут.


Малайзия.
Малайзия – Азиысь кун. Солэн бускельёсыз: Таиланд, Индонезия, Сингапур но Бруней. Малайзиын улӥсьёслэн лыдзы – 25 180 000 адями (2004), музъемезлэн быдӟалаез – 329 750 км². Малайзилэн шоркарез – Куала-Лумпур.


Мальдив.
Мальдив – Азиысь кун. Мальдивын улӥсьёслэн лыдзы – 349 106 адями (2004), музъемезлэн быдӟалаез – 298 км². Мальдивлэн шоркарез – Мале.


Непал.
Непал – Азиысь кун. Солэн бускельёсыз: Индия но Китай. Непалын улӥсьёслэн лыдзы – 27 676 457 адями (2005), музъемезлэн быдӟалаез – 140 800 км². Непаллэн шоркарез – Катманду.


Пакистан.
Пакистан – Азиысь кун. Солэн бускельёсыз: Индия, Иран, Афганистан но Китай. Пакистанын улӥсьёслэн лыдзы – 150 694 740 адями (2003), музъемезлэн быдӟалаез – 803 940 км². Пакистанлэн шоркарез – Исламабад.


Сингапур.
Сингапур – Азиысь кун. Сингапурын улӥсьёслэн лыдзы – 4 425 720 адями (2005), музъемезлэн быдӟалаез – 692,7 км².


Сирия.
Сирия – Шор Шунды ӝужан палась кун. Солэн бускельёсыз: Иордания, Израиль, Ирак, Ливан но Турция. Сириын улӥсьёслэн лыдзы – 17 585 540 адями (2002), музъемезлэн быдӟалаез – 185 180 км². Сирилэн шоркарез – Дамаск.


Таӟикистан.
Таӟикистан – Азиысь кун. Солэн бускельёсыз: Афганистан, Китай, Киргизия но Узбекистан. Таджикистанын улӥсьёслэн лыдзы – 6 863 752 адями (2003), музъемезлэн быдӟалаез – 143 100 км². Таджикистанлэн шоркарез – Душанбе.


Таиланд.
Таиланд – Азиысь кун. Солэн бускельёсыз: Лаос, Камбоджа, Малайзия но Мьянма. Таиландын улӥсьёслэн лыдзы – 65 444 371 адями (2005), музъемезлэн быдӟалаез – 514 000 км². Таиландлэн шоркарез – Бангкок.


Тайвань.
Тайвань – Азиысь кун. Тайвань кылле нимаз шормуӵ вылын (нимыз – озьы ик Тайвань, азьвыл нимыз – Формоза), китай ярдурлы матын. Тайваньын улӥсьёслэн лыдзы – 22 894 384 адями (2004), музъемезлэн быдӟалаез – 35 980 км². Тайваньлэн шоркарез – Тайбэй.


Республика Корея.
Республика Корея (Лымшор Корея) – Азиысь кун. Солэн бускельёсыз: Корея Калык-Демократи Республика. Кореын улӥсьёслэн лыдзы – 48 422 644 адями (2005), музъемезлэн быдӟалаез – 99 274 км². Кореялэн шоркарез – Сеул.


Венгрилэн гимнэз.
Венгрилэн гимнэз - «Isten, áldd meg a magyart» («Инмаре, бакель кар венгръёсты»). Крезьгурез Ференц Эркельлэн, кылъёсыз Ференц Кёльчеилэн.


1959 ар.
Мар вал Удмуртиын но дуннеын 1959 аре
1959-тӥ аре вордскемын:.
7 толсуре – Иноземцева, Татьяна Васильевна, Вавож ёросысь администрацилэн йырыз.


7 толсур.
Мар вал Удмуртиын но дуннеын 7 толсуре


Узбекистан.
Узбекистан – Азиысь кун. Солэн бускельёсыз: Казахстан, Киргизия, Таджикистан, Афганистан но Туркмения. Узбекистанын улӥсьёслэн лыдзы – 25 563 441 адями (2002), музъемезлэн быдӟалаез – 447 400 км². Узбекистанлэн шоркарез – Ташкент.


Филиппин.
Филиппин – Азиысь кун. Филиппинын улӥсьёслэн лыдзы – 87 857 473 адями (2005), музъемезлэн быдӟалаез – 300 000 км². Филиппинлэн шоркарез – Манила.


Ангола.
Ангола – Африкаысь кун. Анголаын улӥсьёслэн лыдзы – 10 978 552 адями (2004), музъемезлэн быдӟалаез – 1 246 700 км². Анголалэн шоркарез – Луанда.


Бенин.
Бенин – Африкаысь кун. Бенинын улӥсьёслэн лыдзы – 7 041 490 адями, музъемезлэн быдӟалаез – 112 620 км².


Ботсвана.
Ботсвана (англи но тсвана кыл Botswana)– Африкаысь кун. Ботсванаын улӥсьёслэн лыдзы – 1 573 267 адями (2003), музъемезлэн быдӟалаез – 600 370 км². Ботсваналэн шоркарез – Габороне.


Айво Иви.
Айво́ Иви́ – Иван Григорьевич Векшинлэн чеберлыко литература удысын уже кутоно кушем нимыз. Вордскемын 1897 аре туала Грах ёрослэн музъем вылаз Ускы (ӟуч нимыз Кузебаево) гуртын. Ашальчи Окилэн агаез.
Айво Иви XX даурлэн кызетӥ аръёсы гожъяз усто серемес веросъёс но юморескаос, кылбуръёс но гожъяз. 1927 аре солэн кык книгаез потэ: «Серем пырыёс» но «Шулдыр даур». Кузебай Гердэн ӵош дышетскиз Мускоын, Высшей литературно-художественной институтын (кӧня ке дыр ӵоже дышетскем бераз дышетемэсь дугдоно луиз но вордскем шаераз бертӥз). Куамынэтӥ аръёсы политикаен герӟаськем мугъёсын гожъямысь но дугдоно луиз.


Ашальчи Оки.
Ашальчи́ Оки́ – Акилина Григорьевна Векшиналэн литература удысын уже кутоно кушем нимыз. Вордскемын 1898 аре 16 оштолэзе туала Грах ёрослэн музъем вылаз Ускы (ӟуч нимыз Кузебаево) гуртын. Айво Ивилэн сузэрез.
Нырысь-валысь дышетскиз гуртысьтызы 2 классъем школаын. Собере выжиз Марийской АССР-ысь Карлыган черкогуртэ. Тае йылпумъямез бере дышетӥсь луиз (Окилы соку 16 арес гинэ вал). 1919-тӥ арын дышетсконзэ азьланьтӥз Казаньысь рабфакын. Бырйиз эмъясьлэсь удыссэ. 1928-тӥ арозь тыршиз син эмъясь луыса. Уно калыкез утиз синтэм кылёнлэсь. Трахома висёнэн ӟеч-ӟеч нюръяськемез понна басьтӥз Удмурт АССР-ысь дано врачлэсь нимзэ. Быдӟым война дыръя Оки хирург кариськиз. Ож йылпумъяськем бере ужаз Алнаш черкогуртысь больницаын. Акилина Векшина - УАССР-ысь дано эмъясь.
Ашальчи Оки – удмурт калыклэн яратоно кылбурчиез. Кылбуръёсыз пӧлысь куд-огез пӧрмытэмын кырӟанлы, соосты али но яратыса кырӟало. Печатласькыны 1918 арысен кутскиз «Гудыри» но «Виль синь» газетъёсын. 1928 аре солэн кык книгаез потэ: «Сюрес дурын» удмурт кылын но «О чём поёт вотячка» ӟуч кылын (та книгалы кылбуръёссэ берыктӥз но дасяз Кузебай Герд). Со сяна, Ашальчи кӧня ке туж устоесь очеркъёс но гожтӥз. Ашальчи Оки нылпиослы сӥзьыса но кылбуръёс, очеркъёс, веросъёс пӧрмытъяз. Но калыклы усьтӥськиз кылбуръёсыныз - лирической героез мур пуштросъем, малпаськонэ выйытӥсь.
Ӵем дыръя лирической героез - выль улонэ кыстӥськись возьдаськись сямо нылмурт. Со шӧдӥське, кылсярысь, «Возьдаськон», «Мон тодам вайисько», «Мон визьтэм вал азьло» но мукет кылбуръёсаз. Ашальчи Оки А. С. Пушкинлэсь«Если жизнь тебя обманет» кылбурзэ удмуртэ берыктӥз.
Эшъяськиз тодмо удмурт тодосчиен, кылбурчиен но югдытӥсен Кузебай Гердэн.
Акилина Григорьевналэн ужъёсыз пӧртэм кунсьӧр кылъёсы берыктэмын. Франциысь кылысь кылэ берыктӥсь Жан-Люк Моро гожтэ: «Ашальчи Окилэн кылбуръёсыз туж ненегесь, кышномурт кадесь». Ашальчи Окилэн француз кылэ берыктэм кылбуръёсыз кырӟанъёслы пӧрмизы ни.
1933 но 1937 аръёсы сое политикаен герӟаськем мугъёсын янгыше уськытыны тыршиллям но кӧня ке дыр ӵоже пытсэт сьӧрын но возиллям, но янгыше уськытэмзы вал юнме шорысь. Озьы ке но, Ашальчи литература удысын ужамысь дугдоно луиз.
Кулӥз 1973 аре 31 коньывуонэ Алнашын. Алнаш черкогуртын усьтэмын быдӟым кылбурчилы сӥзем музей.


Сегед.
Се́гед — лымшор Венгриысь кар, Чонград меделэн центрез. Интыяськемын Тиса шур дуре. Быдӟалаезъя Венгриын со ньылетӥез, улӥсьёсыз ог 170 сюрс.
История.
Сегедлэн самой вашкала юртэз — карлэн тужгес бадӟым черк вӧзын сылӥсь Деметер колокольня. Азьвыл со колокольня святой Деметерлы сӥзем черклэн люкетэз вал, нош 1879 аре луэм бадӟым тудвуэн сэрен та черк куашказ (карысь ваньмыз сямен мукет юртъёс выллем ик). Малпало, со колокольня возиське XII даурысен (XIX аре со выльдытэмын вал). Со сяна, тудвуэз чиданы быгатӥз Альшоварош (Alsóváros, кылысь кылэ берыктыса, Улын кар) кварталысь францисканъёслэн черксы гинэ (XV даур, бер готика стиль).
1540 арысен Сегед — турокъёс ки улын. Соку отын мечетьёс но вал. 1686 арысен — Габсбургъёс ки улын. 1918 арысен — Венгриын.
Карлэн шораз сылэ Кафедральной собор. Сое лэсьтыны кутскизы 1913 аре, озьы ке но, Нырысетӥ дунне ож кутскемен лэсьтӥськонэз куспетӥ кариллям. Йылаз-пумаз со вуттэмын вал 1930-тӥ аръёсы.


Будапешт.
Будапешт – Венгрилэн шоркарез, Пешт меделэн центрез. Шаерлэн политической, культурной, промышленной, вузкаронъя но транспортъя центрез. Улӥсьёсыз – ог 1.7 миллион адями. Будапешт кылдӥз 1873 аре, Дунай шурлэн бур ярдураз кыллӥсь Будаез но Обудаез паллян ярдурысь Пештэн огазеяськем бере. Туала Будапештлэн 23 ёросъёсыз вань. Будапешт – туж чебер город, учкымон интыосыз пӧлысь Парламент юртэз, Сеченьи выжез, святой Стефанлэсь черксэ вераны луысал.


Меде.
Ме́де (megye) – Венгриысь административно-территориальной люкетъёслэн (улосъёслэн) огъя нимзы. Венгрилэн 19 медеосыз вань, со сяна, вань на шоркар, Будапешт, сое нимаз медеен лыдъяло.
(км²)!!Улӥсьёсызлэн лыдзы(адями)!!Улӥсьёслэн плотностьсы(адями./км²)!!Улон интыослэн лыдзы


Курув.
Курув (поляк кылын Kurów) – лымшор – шунды ӝужан пал Польшаын Пулави но Люблин куспын интыяськем гурт, Курув гминалэн шоркарез (со гмина Люблин воеводствое пыре). Курув сылэ Курувка шур дурын. Улӥсьёсыз – 2811 адями (2005). Курувын вордскемын Польшаен кема аръёс ӵоже кивалтэм Войцех Ярузельский.


Семёнов, Игорь Николаевич.
И́горь Никола́евич Семёнов вордскемын 1951 аре, 20 декабре Можга палан. Выжыезъя удмурт. Солэн вань улонэз герӟаськемын Можгаен но Ижен. Можгаын со пӧртэм вакытъёсы ужаз дышетскись, инженер, жилищно-коммунальной хозяйствоен кивалтӥсь луыса, кар аскивалтонлэн кивалтӥсез луыса но (1998-2000). Ижын со вылӥ дышетскемзэ басьтӥз (гурт хозяйствоя институтын; специальностез – инженер-механик). 2000–2007 аръёсы Игорь Семёнов – Кун Кенешлэн тӧроез. Улэ но ужа Ижын.


Кун Кенеш.
Кун Кенеш – Удмуртилэн парламентэз. Депутатъёсызлэн лыдзы – 100 адями. Кун Кенешен кивалтэ Тӧро (2000 арысен – Игорь Семёнов).


Питкевич, Юрий Степанович.
Ю́рий Степа́нович Питке́вич вордскемын 1951 аре 2 мае Белоруссиын, Жлобин карын. Выжыезъя белорус. Вылӥ дышетскемзэ басьтӥз Пермьысь кун политехнической институтын (1978; специальностез – инжернер-лэсьтӥськись). Егит дырысен ик Юрий Питкевич улэ но ужа Удмуртиын. 1971-1993 аръёсы Питкевич ужа Глаз карын: 1989 арозь – Чупчи механикая заводын, 1993 арозь – Глаз карысь калык депутатъёслэн кар кенешысьтызы исполнительной комитетлэн тӧроез. 1993 арысен со ужа Ижын: нырысь – Ижысь калык депутатъёслэн кар кенешысьтызы исполнительной комитетлэн тӧроезлэн нырысетӥ воштӥсез луыса, собере (1993-1995 аръёсы) – Удмурт Республикаысь Министръёслэн Кенешсылэн Тӧроезлэн воштӥсез (1995 арысен – нырысетӥ воштӥсез). 2000 арысен Юрий Питкевич – Удмурт Республикаысь Правительстволэн Тӧроез.


Палладий (Шиман).
Преосвященной Палла́дий (Пётр Алекса́ндрович Шиман) – Ижысь но Удмуртиысь епископ (1988-1993). Вуоно епископ Палладий вордскемын 1939 аре 15 октябре Белоруссиын, Витебск улосын, Десна карын Ӟуч православи черкысь священниклэн Александр Шиманлэн семьяяз. Соин ик, дыр, солэн вань улонэз герӟаськемын вал черклы служить каронэн. Школаез быдтӥз 1957 аре, собере Гродноысь медициная техникуме дышетскыны пыриз. Ар отчыса, Пётр отысь кошке но пыре Минскысь духовной Семинарие. 1962 аре, семинариез быдтэм бераз ик, Пётр Шиман пыре Мускоысь духовной академие. 1966 аре со быдтӥз Академиез но богословиея кандидат луэ (диссертациезлэн темаез вал «Учение о Церкви христианских писателей доникейского периода»). Академилэн дышетон кенешлэн пуктэмезъя, Пётр Академия бордын аспирант луыса кельтэмын вал. Со аре ик Пётр монахе кошке: 13 мае Троице-Сергиева лавраын, Троицкой соборын лавралэн наместникез архимандрит Платон солэсь йырсизэ ӵышкиз но, Еленопольысь епископез Палладиез буре вайыса, солы выль ним сётӥз – Палладий. 1966 аре ик (22 мае) Палладий монахез иеродиаконэ пуктӥз Ленинградысь но Новгородысь митрополит Никодим; 1967 аре 8 октябре со ик Палладиез иеромонахе пуктӥз но. 1969 аре, аспирантуразэ быдтэм бераз, Палладий иеромонахез Одессаысь духовной семинарие служить карыны ысто. Отын со луэ Семинарилэн Кенешезлэн секретарез, уно аръёс ӵоже лыдӟе священной библейской историяя но ӵошатон богословиея курсъёсты. 1971 аре иеромонах Палладий игумен луиз. 1978 аре Палладий архимандрит санэз басьтӥз но семинарилэн инспекторез луиз. 1987 аре 7-8 феврале Палладий Киевын епископе пуктэмын вал но Переяславль-Хмельницкий епархиен кивалтыны пуктэмын вал (огдыре со луиз Киевысь митрополилэн викариез).
1988 аре выльысь кылдытэмын вал Ижысь но Удмуртиысь епархия. Солэн нырысетӥ епископ луиз (30 ноябре) владыка Палладий. Иже вуыса, Палладий мылысь-кыдысь басьтӥське черк улонэз ладъян уж борды. Палладий дыръя черклы берен сётэмын вал Ижысь Александр Невскийлэн соборезлэн азьвыл юртэз. Палладий ӵемысь печатласькиз интыысь прессаын. Озьы ке но, патриархие туж уно ӝожтӥськонъёс вуыны кутскиллям. 1992 аре июле Палладилэн епархиезлы Муско улосысь Одинцово ёросын интыяськем тазалыкез юнматонъя комплексэз (азьвыл со Россельхозмашлэн собственностез вал) остаточной шуэм стоимостья басьтыны луонлык сётэмын вал. Та комплексэн кивалтон вылысь кылдытэмын вал ТОО «Палладион». Солэн учредительёсыз пӧлын Палладий но куд-ог частной фирмаос вылӥллям. Ноябрь толэзе Палладий шӧдтэк шорысь учредительёсыз пӧлысь кошкиз но епархилэсь собственностья правооссэ мукет учредительёслы кузьмаз. Со сярысь тодыса, Роскомимущество Россиысь президентлы вазиськиз, та комплексэз ТОО «Палладионлэсь» таланы курыса (озьы ик лэстэмын вал). Югдурез эскерон вылысь Святейшей Синод 1993 аре 22-23 феврале ортчытэм кенешоназ Иже ревизионной комиссиез ыстыны пуктэм (Калугаысь но Боровскысь архиепископ Климент но Тамбовысь но Мичуринскысь архиепископ Евгений). 1993 аре 22 мартэ Палладий Иж но Удмуртия епархиен кивалтонлэсь мозмытэмын вал но штат сьӧры ыстэмын вал. 1994 аре 21 апреле Палладиез ысто, 1988 аре выллем ик, алигес гинэ кылдытэм епархиен – Чита но Байкал сьӧр епархиен – кивалтыны. Отын со умой радъяны быгатӥз епархилэсь миссионер ужзэ но финансово-экономической югдурзэ. 1996 аре 11 ноябре сое Читаысь епископ луыса служить каремысь мозмыто но «чалмыт улонэ» кошкыто. Епископ Палладий кулэмын 2000 аре.


Ижысь но Удмуртиысь епархия.
Ижысь но Удмуртиысь епархилэн Александро-Невской соборез Ижын
Ижысь но Удмуртиысь епархия (Ӟуч православи черк, Муско патриархат) кылдытэмын вал 1921 аре. Соку нимыз вал «Ижысь но Воткаысь епархия». Куд-ог иворъёсъя, 1934-1938 аръёсы солэн нимыз вал «Ижысь но Златоустысь епархия», но соиз осконтэмгес потэ: нырысетӥез, Златоуст кар Ижлэсь туж кыдёкын; кыкетӥез, 1931-1938 аръёсы Златоустын Свердловскысь но Ирбитысь епархилэн викариатствоез вал. 1938 аре Ижысь епархия быдтэмын вал, 1944 аре со выльысь кылдытэмын вал, 1961 аре – нош ик быдтэмын, 1988 аре – выльысь кылдытэмын.


Можга (черкогурт).
Можга (азьвыл удмурт нимыз «Бусурман-Можга», ӟуч сямен сое ӵемысь «село Можгинское» шуыса нимало вал) – Ныша шур дурын сылӥсь черкогурт. Сое сурано ӧвӧл матын сылӥсь (ог 9 иськем) Можга карен.
1892 аре феврале отчы вуиз тодмо кылчи Юрьё Вихман. Отын со бичаны быгатӥз Мардан атай сярысь (со палась удмуртъёслэн вашкала атайзылэн нимыз таӵе вылэм) тунсыко фольклорной материалъёс.


Шор Постол.
Шор Постол гурт (ӟуч нимыз "Сре́дний Посто́л") пыре Завьял ёросэ, Ижлэсь 30 иськемын интыяськемын. Шор Постол вӧзын сылэ Вылӥ Постол (соосты ог-огзылэсь люке бадӟым сюрес – Нылга тракт). Со гуртъёсты сурано ӧвӧл Улӥ Постолэн (интыяськемын лымшор палангес, ог 8 иськемлы кыдёкын) но Постол станциен (уйшор палангес, ог 8 иськемлы кыдёкын)
Шор Постолын вань школа, гурт администрация, почта, клуб но ньыль магазин.


Абдэс-Урдэс.
Абдэс-Урдэс – Пичи Пурга ёросысь гурт, интыяськемын Иж-Алабго трасса вылын. Али дыре татын ог 500 адями улэ (удмуртъёс). Гуртын вань начальной школа, библиотека, нылпи сад, клуб, эмъяськонни но кык магазин. Гурт администрация но почта интыяськемын Ильинск черкогуртын. Почталэн индексэз: 427824.


Сёрени, Левенте.
Ле́венте Сёрени (Szörényi Levente) вордӥськиз 1945 арын. Тодмо венгер композитор, кырӟась, кылбурчи. Эскериз венгер калыклэсь кылдэм историзэ. Шудэ гитараен. Тросэз кылбуръёсыз кырӟанъёслы пӧрмытэмын. Со гожтӥз венгер рок-операосты. Тужгес тодмоез соос пӧлысь «Король Иштван» рок-опера (1983).


«Эктон корка».
«Эктон корка» – удмурт калык эктонъя фольклор студия. Кылдытэмын 1997 арын толсур толэзе.
Шорсюлэм малпанэз.
Удмурт калык культуралэсь дунлыкъёссэ, тужгес ик фольклорной наследизэ, улӟытон, утён но калык пӧлы ик вӧлмытон, обществолы калык культуралэсь кулэлыксэ валан но сое гажан мылкыд пыӵатон.
Ужезлэн öрез.
Общественной но культурно-просветительской удысъёс пыр удмуртъёслэсь но мукет калыкъёслэсь крезьгуро но эктон фольклорзэс туала улонын азинтон, чеберлыкъя но югдытонъя (просветительствоя) ужын выль, альтернативной программаос но проектъёс дасян (обществомылэсь зэмос калык искусство но фольклор бордын кулэяськонъёссэ санэ басьтыса); республикамы фольклор движение кылдытон бордын уж нуон, сое радъян.
Ужезлэн пуштросэз.
Венгриысь «táncház» движенилэсь амалъёссэ уже кутыса, «эктон корка» нимо фольклор ужрадъёсты (презентациосты, адзытонъёсты) радъян; концерт программаосты дасян; Удмуртиысь, Россиысь но кунгож сьöрысь фольклор ужрадъёсы (фестивальёсы, форумъёсы но мукет) пыриськон; удмуртъёслэсь но мукет калыкъёслэсь крезьгуро но эктон фольклор удысысь материалъёсты экспедиция амалэн люкан, соосты эскерон; вашкала удмурт крезьгуро инструментъёсты улӟытон но республикаысьтыты культуры удысын соосты вӧлмытон; крезьгуро но эктон фольклорлы сӥзем семинаръёсты, конференциосты, фестивальёсты, лагерьёсты но мукет ужрадъёсты дасянын юрттэт но экспертиза сётон; Россиысь но кунгож сьӧрысь чеберлык но тодос удысысь калыккуспо организациосын но центръёсын огъя уж нуон (ECTC - Европаысь калык культураез эскеронъя центр, Дуннеысь калык крезьгуръя кенеш, CIOFF – Дуннеысь фольклор фестивальёслэн кенешсы но мукет), ивор вöлмытонъя удысын зэмос калык искусствоез азинтон (радио, телевидение, газетъёс но интернет пыр аудио, видео но печатной продукциез вӧлмытон)
Историысьтыз чуръёс.
Калык эктонъя «Эктон корка» студия кылдӥз 1997 арын толсур толэзе. Студилэн кылдэмезлы кичӧлтон сётӥзы А. Н. Прокопьев но солэн юрттӥсьёсыз, кин Удмурт шаерын фольклор движение кылдытон но калык культуралэсь дунлыкъёссэ калык пӧлы ик вӧлмытон малпанзэс улонэ пыӵатыны мылкыд каризы.
Студилэн туала улонэз.
«Эктон корка» студия толэзьлы быдэ фольклор ужрадъёс ортчытъя, кытчы, студиысь артистъёс сяна, мылысь-кыдысь пырисько республикаысь пöртэм фольклор коллективъёс но. Сцена вылын фольклорез возьматонъя огдышем-огчаклам манеръёслэсь пöртэм луыса, «Эктон коркалэн» фольклор адӟытонъёсыз но концертъёсыз студиез карын улӥсь удмуртъёс пӧлын туж тодмо каризы. Та дыре калык эктонъя «Эктон корка» студия – удмурт шаерысь одӥгез валтӥсь фольклор коллектив.
1999 арысен кутскыса, «Эктон корка» студия нимысьтыз концерт программаосты дасянын но гастрольёсты радъянын бадӟым уж нуэ, Удмуртиысь, Россиысь но кунгож сьӧрысь фольклор ужрадъёсы пыриськылэ: Ижын ортчем финн-угор калыкъёслэн VII калыккуспо фольклор фестивалязы (1999) но финн-угор фольклоръя «Воршуд» фестивале (2002-2006); Чебоксарыысь «Родники Поволжья» нимо калык творчествоя VIII фестивале (2000); Финляндиысь Иматра карысь «UGRIJUHLA» нимо финн-угор культураослэн этнофутуризмъя калыккуспо фестивалязы (2000-2005); Эстониын ортчытэм «Ӵыжы-выжы калыкъёслы сӥзем нуналъёс-2000» ужрадэ; Эстониысь ик «BALTICA» нимо XIV калыккуспо фольклор фестивале, Выру городын ортчем VII калыккуспо фольклор фестивале, Вильянди карын радъям калык крезьгуръя IX калыккуспо фестивале (2001); Венгриысь Ясберень карын ортчытэм Европаысь ичи лыдъем калыкъёслэн фольклорзылы сӥзем калыккуспо фестивале но Печ карысь культурая калыккуспо арня нимо ужрадэ (2001).
2001 арысен студилэн крезьгур инструментъёсъя группаез вашкала удмурт крезьгуро инструментъёсты (кубыз, дымбыр, шуланъёс, бызгетон но мукет) улӟытон бордын ужа.
Студилэн туннэ репертуараз лымшор, уйпал, шор ёросъёсысь, ваткасьӧр но камсьӧр, Слободской палась удмуртъёслэн эктон, шудон, кырӟан но крезьгур сямъёссы; финн-угор но тюрк выжыосысь калыкъёслэн эктонъёссы; «Нуны сюан», «Пӧртмаськон», «Мажес ваён», «Аулак корка» но мукет обрядовой композициос.
Студиысь муртъёс.
«Эктон корка» студилэн художественной кивалтӥсез – дуннеысь калык крезьгуръя кенеш бордын ужась этнохореологъёслэн калыккуспо огазеяськоназы пырись мурт, Удмуртиысь тодмо этнохореолог Андрей Прокопьев. Студиын ужасьёс – крезьгур, фольклор но культура удысъёсын дышетскем егит специалистъёс но Удмурт кун университетысь студентъёс. «Эктон коркалэн» крезьгур группаезлэсь ужзэ радъяло А. Кузнецов (арган, кубыз), А. Добряков (кларнет, цитра, бызгетон, шуланъёс), А. Кузьмин (арган, шуланъёс) но А. Прокопьев (кубыз, дымбыр, ымкрезь). Студилэн киуж чеберлыкъя но удмурт костюмъя постановщикез Н. Прокопьева, фольклор проектъёсыз но концерт программаосыз озьы ик дасяло Н. Кузнецова, В. Степанова (сюй мунёосъя но сюйлэсь лэсьтэм крезьгуро инструментъёсъя специалист), Е. Байкова (фольклор театръя öнерчи-этнограф), С. Кононова, Е. Ишмуратова, О. Овсянникова, Е. Петрова но мукет егит усточиос.
Линкъёс.
Эк


Киргизилэн гимнэз.
Киргиз Республикалэн кун гимнэзлэсь текстсэ но крезьгурзэ 1992 аре 18 декабре юнматӥз Киргизиысь парламент – Вылӥ кенеш. Со гимн кутэмын вал кенешо вакытэ кылдэм Киргиз ССР-лэн гимнэз интые. Крезьгурез солэн кенешо вакытэ кадь ик кылиз, нош текст ӧжыт тупатэмын вал. Крезьгурзэ гожтӥзы Насыр Давлесов но Калый Молдобасанов, кылъёссэ гожтӥзы Джамиль Садыков но Эшмамбет Кулуев. Ӟуч вариантсэ гожтӥллям К.Акматов но М.Рудов.


Киргиз ССР-лэн гимнэз.
Киргиз Кенешо Социализмо Республикалэн гимнэз кылдытэмын вал 1946 аре, куке Киргизия пыре вал на Кенешо Союзэ. Крезьгурзэ гожтӥзы Владимир Власов, Абдылас Молдыбаев но Владимир Фере, текстсэ гожтӥзы К. Маликов, Т. Сыдыкбеков, М. Токомбаев но Аалы Токомбаев. 1992 аре, Кенешо Союзлэн куашкамез бере, со гимн интые выль гимн кутэмын вал.


Венгер кыл.
Венгер кыл – венгръёслэн кылзы. Финн-угор кылъёс пӧлы пыре. Солэн матысь ӵыжы-выжы кылъёсыз – ханты кыл но манси кыл (озьы ке но, венгръёс хантыосты но мансиосты валаны уг быгато). Венгер кылын верасько Венгриын, Румыниын, Словакиын, Украинаын, Сербиын, Хорватиын, Словениын но Австриын (ваньзэ 14,5 миллион адямиос, соос пӧлысь 10 миллионэз Венгриын уло). Венгер кылэз дышето Удмурт кун университетлэн удмурт филологияя факультетаз но.


Йожеф, Аттила.
Аттила Йожеф () — XX даурысь одӥгез тужгес но тодмо венгер кылбурчи, лирик. Вордӥськиз 1905 арын 11апреле Будапештын, ассэ виыса быдтӥз 1937 арын 3 декабре Балатонсарсоын.Удмурт кылэ трос берыкъямын (И.Иванов, Анатолий Уваров). Куд-ог кылбуръёсыз — «Сад утись луо», «Огнам», «Чылкыт сюлэмын», «Кар пумын» но мукетъёсыз — ӝоген потозы Удмурт кун университетлэн удмурт филологияя факультетаз дасям антологиын.


Кипун.
Кипун гурт Шаркан черкогурт дорын интыяськемын. Отын вань 5 ульча, кытын улэ 200–300 адями. Тросэз соос пӧлысь верасько ини ӟуч кылын, удмурт кылын верасько мӧйы адямиос гинэ на. Кипунын вань кык магазинзы. Фермаын вордо скалъёсты. Нылпиос дышетско Шаркан шор ёзо школаын. Туж бадӟым спортзал вал, кудзэ бӧрысь тӥязы. Озьы ик вал начальной школа но аптека, школа али пытсамын. Вань пичи библиотека но бар. Адямиос ужало ю-тысез перерабатывать карись заводын. Пичи пиналъёслы пуктэмын нылпи сад.


Сарсак-Омга.
Сарсак-Омга – Татарстанысь Огырчи ёросысь бадӟым удмурт черкогурт. Почталэн индексэз – 422206.


Ципья.
Ципья́ – удмурт "Чабъя" черкогуртлэн ӟуч нимыз (бигер сямен "Чепья"). Интыяськемын Татарстан республикаысь Балтаси ёросын. Почтлаэн индексэз – 422250.


Балашши Балинт нимо институт.
Ба́лашши Ба́линт нимо институт (венгер кылын Balassi Bálint Intézet) – кунсьӧрысь вуэмъёсты венгер кыллы но культуралы дышетонъя институт; со сяна, Балинт Баллаши нимо институтысь венгер кылэз дышетисьёсты кунгож сьӧры ужаны ысто но. Интыяськемын Будапештын. Институтлы сётэмын Балашши Балинтлэн – нимо-дано венгер кылбурчилэн, нимыз.


Балашша, Балинт.
Балинт Балашша (Балашши Балинт, венгер сямен Balassa Bálint, Balassi Bálint) – Улӟытон вакытысь тодмо венгер кылбурчи-лирик. Вордскемын 1554 аре 20 октябре Зойомын (али со Зволен шуыса нимаське но Словакиын интыяськемын), кулэмын 1594 аре 30 мае Эстергомын. Балинт Балашша инъет сётӥз туала венгер лирика кылбуретлы но венгер сямен нырысьсэ гожтӥз эротика кылбуръёсты.


Удмурт филологияя факультет.
Удмурт филологияя факультет – Удмурт кун университетлэн одӥгез факультетэз. Отын ужало огъя но финн-угор кылъя кафедра, удмурт кылъя но сое дышетон методикая кафедра, герман кылъёсъя кафедра, удмурт литературая кафедра, ӟуч кылъя кафедра но кык библиотекаос (удмурт но финн-угор кылъёсъя, литературая).
Факультетлэн деканэз – Любовь Фёдорова.
Дышетскон нырысь ик мынэ удмурт кылын. Гожъяськонлэн кылыз нырысь ик – ӟуч кыл.
Факультетын ужало студия «Неофолк» но ансамбль «Чипчирган».


Студия «Неофолк».
«Неофо́лк» – Удмурт кун университетлэн удмурт филологияя факультетэз бордын ужась дӥськут дизайнъя студия. Со усьтӥськиз 2003 аре, кивалтӥсез – Любовь Розенфельд. Cтудие вeтлӥcьёс трикотаж дӥськут кертто-куо но сое чеберман арбериос лэсьто-бичало.
Неофолк – туала модаысь одӥгез валтӥсь удыс. Азинтэ та ужез одӥг тодмо малпан: ваньмызлэсь пӧртэм но чебер луыны потон но быгатон. Винтаж, кантри но этно амалъёсты уже кутыса, студие ветлӥсьёс выль ужъёссэс дасяло.Ваньмыз та куинь амальъёс инкуазьлы матын. Соин ик «Неофолк» студиын уже куто ыж гон, етӥн шортэз, со сяна – буртчинэз но хлопокез. Дӥсез чебермало бисерен, куэн но пу арбериосын.
Студия азяз таӵе ужпум пуктэ: ас калыкедлэсь, анай-атайедлэсь куиськон, керттӥськон, пужъятскон амалъёссэс одно ик азинтоно. Базар дӥськут но туала мода медам быдтэ вылэм зэмос чеберез но дунлыкез. Удмуртъёслэсь сяна, студия озьы ик дась эскерыны мукет калыкъёслэсь дӥсяськон сямъёссэс. Али студентъёс «Такъя» коллекция бордын тыршо.
Та ужен мылпотэмзыя выро студентъёс-филологъёс, асьсэды вашкала стилез валаса дӥсяны дышетско, ас мылкыдзэс, тусбуйзэс усьто-утчало.
Студие ветлӥсьёс Ижын радъям кöня ке адӟытонъёссы но пыриськылӥзы ни. Гуртын будэм егит нылъёслы туж но туж кулэ пӧртэм дизайнэн но вуриськон амалъёсын тодматскон – калык дэрем нош ик мед выльдüськоз но улонэ етӥз мед вамыштоз.


Винтаж.
Винтаж - со вашкала, вунэтэм дӥсьёс, кудъёссэ азьвыл нуллӥзы, нош али вунэтӥзы; со – ортчем дырлэн пусъёсыз. Пусъёсъя ик кылдэ стиль.


Кантри.
Кантри – со огшоры, гуртын нуллоно дӥсь котыръёс, соос костюмлы лякыт но музъемлы матын луись вылтус сёто.


Самсонов, Никвлад.
Никвла́д Самсо́нов (зэмос нимыз "Самсо́нов, Влади́мир Я́ковлевич") – удмурт гожъяськись, прозаик. Вордскиз 1946 арын Удмуртиын, Пичи Пурга ёросын. Никвлад Самсонов ассэ эскериз пӧртэм жанръёсын: гожъяз драматической мылкыдын тырмем веросъёс, миниатюраос. Пьесаосаз саклык висъялляз адями но инкуазь кусыпъёслы. Никвлад Самсонов гожъяз бадӟымесь эпической произведениос но, тужгес но тодмо луо «Адӟон» повестез но «Агбай» романэз.Повестяз со возьматыны тыршиз сьӧлыко адямилэсь улон философизэ, солэсь адямиосын кусыпъёссэ. Нош романаз эскериз удмурт литератураысь выль геройлэсь утчанъёссэ но «выль улонлэсь» геройзэ.
Никвлад Самсонов вал туала удмурт литература тулкымлэн одӥгез яркыт гожъяськисез. Кулӥз 2002 арын.


ТРК «Моя Удмуртия».
«Моя́ Удму́ртия» («Мынам Удмуртие») - Удмурт Республикаысь самой егитэз телерадиокомпания. Передачаоссэ возьматыны кутскиз 2002 аре 2 октябре. Телепрограммаосыз эфире потыло дециметровой диапазонын (аслаз программаосызлы нуналлы быдэ 3 час висъямын), радиопрограммаосыз – FM-диапазонын (аслаз программаосызлы – 18 час). ТРК «Моя Удмуртия» – кун унитарной предприятие, солэн учредителез – Удмурт Республикаысь правительство.
Телепрограммаосыз пӧлысь тросэз пото удмурт кылын, ӵемысь– ӟуч титръесын. Тужгес но тодмо проект луэ реалити-шоу «По соседству мы живём» («Бускель луыса ми улӥськом»). Пиналъёслы нимаз передача вань –«Шудон корка»: нуисьёсыз – Малыок (Ольга Ардашева) но мунё Моко. Со программа «Тэффи» премиез басьтӥз (2006). «Моя Удмуртия»-лэн кизилиез – режиссёр Лев Вахитов, со – уно тунсыкоесь фильмъёслэн авторзы, «Солнечный зайчик» фильмез понна «Тэффи» премия басьтӥз (2005):отын вераськон мынӥз суредась но удмурт выжыкылъёсын книгаослы иллюстрациосты лэсьтӥсь Менсадык Гарипов сярысь. Трос проектъёс Светлана Кибординалэн. Тросэз учкизы солэсь программазэ «Витисько тонэ». Али Света нуэ котькуд кӧс нунал ӵукнаосы меӵак эфирын «Шундыберганъёс» программазэ.
Ӟуч кылын потӥсь авторской программаосыз пӧлысь уката тодмо луэ «Шурики» нимо проект (ужа 1996 арысен). Со потӥз нырысьсэ «Мой регион» нимо Ижысь телекомпанилэн эфираз, нош али улонзэ азьланьтэ «Моя Удмуртия»-ын. Та проектлэн жанрез пумысен кивалтӥсез Юрий Широбоков вера, со комикс луэ шуыса. Та проектлэн геройесыз пӧртэм серемес учыръесы шедё; ӵемгес уже кутӥсько пӧртэм звукоподражаниос но междометиос. «Моя Удмуртия»-ын ужа бигер редакция но.
Линкъёс.
Мо


По соседству мы живём.
«По сосе́дству мы́ живём» – «Моя Удмуртия» телерадиокомпанилэн телепрограммаез, эфире потылэ 2003 арысен. Со проектлэн идеяез таӵе вылэм: нырысь Иже ваемын вал удмурт пересь кышномуртъёс, кудъёсыз тодматскыны кулэ вал карын улонэн, нош вуоно араз куинь егит муртъёс гуртэ келямын вал. 2005 арын конкурсэ пыриськизы ини быдэс семьяос. Нош 2006 арын программаез нуисьёс Андрей но Марина тодмато учкисьёсты ужбергатӥсьёсын но асьсэ вылын быдэсто пӧртэм ужъёсты. Та проектлэн шорсюлмаз – чиданлык сярысь валан, кудӥз оте возысьтыд адямиез валаны но гажаны.
По


Прокопьев, Андрей Николаевич.
Андре́й Никола́евич Проко́пьев — удмурт этнохореолог но артист. Вордскемын 1972 аре 29 коньывуонэ. Дышетскиз Удмурт кун университетын, истори факультетын. Удмурт калык эктон «Эктон корка» нимо фольклор студилэн кылдытӥсез но чеберлыко кивалтӥсез.


Гарипов, Менсадык Гарипович.
Менсады́к Гари́пович Гари́пов – тодмо удмурт суредась но график. Россиысь сӥё-дано суредась, Удмуртиысь калык суредась. Вордскемын 1946 аре 16 тулыспалэ Башкириысь Татышлы ёросын, Бальзюга гуртын. Дышетскиз Бигиней черкогуртысь шор-ёзо школаын, собере – Удмуртиысь педагоги институтысь суредан-графика факультетын. 1976 аре Гарипов йылпумъяз Мускоысь полиграфи институтэз.
Гариповлэн ужъёсыз пӧлысь уката ик тодмо луо удмурт мифологилы но удмуртъёслэн вашкала улонзылы сӥзем суредъёс. Надежда Кралиналэн «Мифы, легенды и сказания удмуртского народа» книгаезлы суредъёс лэсьтэмез понна Гарипов Удмуртилэсь кун премизэ басьтӥз (1986).


Юнда.
Юнда — Балезино ёросысь черко гурт, интыяськемын ёрослэн лымшор-шунды пуксён люкетаз, Юнда шурлэн ярдураз, Балезино чугун сюрес станцилы матын (ог 15 иськем). XX даурлэн тямыстонэтӥ аръёсаз пичи гуртъёсты быдтэмен, Юнда гурт борды юнматӥзы Малая Юнда гуртэз но, нош вуж Юндаез "Большая Юнда" ниманы кутскизы. Кык Юндаосты герӟа шур вамен выж но 500 метр гинэ. Почталэн индексэз: 427524.
Гуртын али 160 пала хозяйство, 600 пала улӥсь лыдъяське. Улӥсьесыз пӧлын бесерманъёс, удмуртъёс, бигеръёс но ӟучъёс. Юнда гурт — Балезино ёросысь бесерман калыклэн центрез. Татын вӧлмемын бесерман наречилэнлэн юнда говорез.
Юнда — «Юндинское» муниципальной образованилэн но ООО «Прогресс»лэн (азьло СПК «Свобода») центр. Юндаын интыяськемын шор ёзо школа, нылпи сад, культурая но киужъя юрт, почта, амбулатория, кык вузкаронни. Бесерман культураез утёнын бадӟым инты басьтэ крезъёсты мадӥсь ансамбль но музей. Та музей 1990 арын усьтэмын вал, али со Анисья Урасинова-Волковалэсь нимзэ нуллэ, отысь шедьтыны луэ гуртлэн кылдэмез, улэм-вылэмез сярысь.
1646 Юндалэн нимыз нырысьсэ документъёсын пумиське: Хвалынск утемын Карино станын вань, пе, Яндашевская пустошь, отын ик интыяськемын куинь починок; соос пӧлын Юнда гурт но.
«Юнда» шуон кыллэн кытысь потэмез сярысь пӧртэм версиос вань. Куд-огез шуэ, та гуртэз Идна батыр кылдытэм, солэн ним бордысьтыз ик, куд-ог куараос воштыса гинэ, берло потӥз "Юнда" кыл. Мукетъёсыз шуо, гуртлэн нимыз Касим нимо бигерен герӟаськемын шуыса. Тапала вуыса, со пыласькем шур вуэн. Бигер сямен, пе, ‘пыласькиз’ — "юынды", озьы ик, калык верамъя, шурез нималлям. Берло вуиллям Юндаез кылдытӥсьёс но шурлэн нимызъя гуртсэс но нималлям. Нош Касим 5 иськем шур уллань кылдытэм Падера бигер гуртэз.Тодмо удмурт кылчи Тамара Тепляшина гуртлэсь нимзэ Дальлэн кыллюкамаз пумиськись "юнда" шуон кыллэн («юнда — это рыбачья мережа особого устройства»). Кызьы ваньмыз со вал зэмзэ, шуг вераны.
1836 арын гожтэм документъёсъя Юнда — со Глаз утемысь Омутнинской волостьысь починок, кытын 11 юрт, 161 улӥсь. Берло документъёсъя Юнда пыре ини Кестым волосте, нош 1913 арысен — Ягошур волосте.


Ишмуратов, Анатолий Васильевич.
Анато́лий Васи́льевич Ишмура́тов – тодмо удмурт педагог, вылӥ дышетон удысын ужась. Удмурт республикаысь культурая дано ужась. Вордскемын 1951 аре 22 ноябре. Дышетскиз Удмурт кун университетын, историяя факультетын. Аспирантураез быдтӥз Ленинградысь кун университетын 1983 арын. Педагогика наукаосъя кандидат, доцент.
1995-2000 аръёсын – Удмурт кун университетлэн удмурт филологияя факультетлэн деканэз.
2000-2003 аръёсын – социальной ужъя факультетлэн деканэз.
2002-2008 аръёсын – социальной ужъя кафедралэн кивалтӥсез.


Ар-Серги, Вячеслав.
Вячесл́ав А́р-Серги́ (зэмос нимыз – Вячесла́в Вита́льевич Серге́ев; в. 1962 аре 5 апреле).— удмурт кылбурчи, сценарист, берыктӥсь но драматург. Россиысь писательёслэн союззылэн членэз. Удмурт Республикаысь калык писатель (2003).
Вордӥськиз 1962 аре 5 апреле Завьял ёросысь Выль Казмас (Новая Казмаска) гуртын. Дышетскиз Удмурт кун университетын но Москваысь литературая институтын.
Ар-Серги – пӧртэм жанръёсын гожтэм ог 30 книгаослэн авторзы. Солэн сценариезъя пуктэмын нырысетӥ удмурт кинофильм «Алангасарлэн вужерез» (киностудия «Кайрос», 1994). Озьы ик солэн гожъямъёсыз печатламын Венгриын, Эстониын, Франциын, Швециын, берыктэмын пӧртэм кылъёсы. Ачиз гожъя удмурт но ӟуч кылын. Ӵем печатлаське Москваысь валтӥсь газетъёсын но журналъёсын.


Мукши.
Мукши – Якшур-Бӧдья ёросысь гурт, Ижлы матын. Отын вань шор ёзо школа, нылпи сад, почта, куинь магазинъёс. Гурт калык ужа колхозын но интыысь мувӧй но газ поттон хозяйствоын. Гуртлэн одӥг люкетэз газифицировать каремын.


Булгаков, Михаил Афанасьевич.
Михаи́л Афана́сьевич Булга́ков – нимо-дано ӟуч писатель (прозаик, драматург). Вордскиз 1891-тӥ арын Киевын. Кулӥз 1940 аре Мускоын. Дышетскиз Киевысь университетлэн медицинской факультетаз, кӧня ке дыр ӵоже эмъясь луыса ужаз но. 1921 аре Москвае кошкиз. Гожъяз веросъёс, эссеос,повестьёс, пьесаос, романъёс.Солэн стилез – мистической, философско-фантастической, сатирической, иронической но лирической. Самой тодмо но бадӟым романэз – «Мастер но Маргарита». Солэн гожтэмъёсызъя Удмуртиысь театръёсын но спектакльёс пуктэмын вал: «Зойкалэн патерез» пьесаезъя пуктэм таӵе нимо ик спектакль Ижысь Короленко нимо кун драмая ӟуч театрын туж популярной луиз (премьера шудэмын 8 октябре 2004 аре, Зойкалэсь рользэ быдэстӥз Ольга Слободчикова, Аметистовлэсь рользэ – Иван Слободчиков). Озьы ик, Ижысь театралъёслы Булгаковлэн творчествоез Мускоысь лыктэм артистъёслэн шудэмзыя но тодмо: 11 апреле 2005 аре Ижын «Аксион» нимо культурая центрын «Мастер но Маргарита» нимо спектакльзэс возьматӥз «Театр на Юго-Западелэн» труппаез. Россиын туж тодмо луэ «Пуны сюлэм» повестьлэн экранизациез («Ленфильм», 1988, режиссёр Владимир Бортко, профессор Преображенскийлэн роляз – Евгений Евстигнеев).
Удмурт кылэ Булгаковлэн произведениосыз берыктэмын öвöл на.


Этник-радио.
«Э́тник-ра́дио» («EthnicRadio») – 2006 аре кылдытэм интернет-проект: интернетэтӥ передачаоссэс вӧлмытӥсь крезьгуро радиостанциос. «Этник-радиолэн» сайтаз дунтэк но уй-нуналлы быдэ 24 час ӵоже Россын улӥсь куд-ог калыкъёслэсь кырӟанъёссэс но крезьгурзэс кылзыны луэ. Вань отын удмурт крезьгуро канал но.
Проектлэн целез: тодматскыны пӧртэм шаеръёсысь интернетэз уже кутӥсьёсты Россиысь калыкъёслэн аспӧртэмлыко крезьгур культураенызы но со калыкъёс пӧлысь потэм адямиослы, кудъёсыз али вордӥськем музъемъёссылэсь кыдёкын оло нош воксё Россилэн палэназ уло, национальной крезьгурез кылзонъя луонлык сётыны.
Проектэз кылдытӥз Владислав Михайлов (улэ Мускоын).


«Удмурт кыл».
«Удмурт кыл» – интернетысь удмурт кыллы сӥзем нырысетӥ сайт. Сое кылдытӥзы 2001 аре тодмо удмурт интернет-активистъёс, Виктор но Алексей Петровъёс.
Со сайтысь шедьтыны луэ удмурт кыллэн ужпумъёсыз пумысен уно тунсыко статьяос.
Линкъёс.
Уд
Уд


Захаров, Пётр Михайлович.
Пётр Миха́йлович Заха́ров – удмурт кылбурчи, журналист, берыктӥсь но драматург. Россиысь писательёслэн союзазы пыре, Удмурт ПЕН-клублэн президентэз, «Инвожо» журналлэн валтӥсь редакторез.
Вордӥськиз 1961 аре 26 январе Татарстанысь Кукмор ёросысь Старая Кня-Юмья гуртын. Дышетскиз Удмурт кун университетын.
Пётр Захаров гожъяське пӧртэм жанръёсын. 1991 но 1992 аръёсы печатласькиз «Инӟарекъян» но «Интыл» книгаосын. 1993 аре удмурт драмтеатр пуктэ солэсь кылбурен гожтэм «Эбга» эпической трагедизэ. 1994 аре удмурт драмтеатр возьматӥз сое Финляндиын, калыккуспо финно-угор фестивальын. Та постановка туж кельшиз финн учкисьёслы. Финн газетъёс Пётр Захаровез ӵошатылизы Шекспирен но Лёнротэн. Со аре ик «Инвожо» журналлэн 9-тӥ номераз нырысьсэ Удмуртиынын печатлаз этнофутуризм сярысь статья. Со луиз Удмуртиысь этнофутуризмлэн кутсконэз.
2000-2001 аръёсы потӥзы «Эбга» но «Вож выж» книгаосыз. 2005 аре вань дуннеысь писательёслэсь «ПЕН-клуб» нимо огазеяськонзылэсь «Удмурт ПЕН-клуб» ёзнэтсэ кылдытӥз.
Произведениосыз печатласько Эстониын, Финляндиын но мукет финн-угор кунъёсын.


«Удмурт портал».
«Удмурт порта́л» – 2006 аре кылдытэм интернет-проект: удмурт кылын интернет пыр лыдӟоно выль иворъёсын сайт. Сайтлы выль ивор ӵектыны, отысь иворъёс борды аслэсьтыз комментаризэ гожтыса кельтыны котькудӥз адями быгатэ.
Та порталлэн кылдытӥсьёсыз – тодмо удмурт интернет-активистъёс, Виктор но Алексей Петровъёс.
Линкъёс.
Уд
Уд


«Удмуртская музыка».
«Удму́ртcкая му́зыка» («Удмурт крезьгур») – 2003 аре кылдытэм интернет-проект: куд-ог удмурт кырӟанъёсын но крезьгуро композициосын сайт. Со – удмурт музыкалы сӥзем нырысетӥ сайт луэ.
Та порталлэн кылдытӥсьёсыз – тодмо удмурт интернет-активистъёс, Виктор но Алексей Петровъёс.
Линкъёс.
Уд
Уд


Перевощиков, Юрий Семёнович.
Ю́рий Семёнович Перево́щиков – тодмо удмурт экономист. Вордскемын 1928 аре 13 январе Эгра ёросысь Чутыр черко гуртын. Экономика наукаосъя доктор. Удмурт кун университетысь экономикая но кивалтонъя институтлэн профессорез. Куд-ог гожъямъёссэ «Ю. Пер» псевдонимен печатлаз.


Кельмаков, Валей Кельмакович.
Вале́й Кельмако́вич Кельмако́в – тодмо удмурт кылчи. Вордскемын 1942 аре 14 толшоре Бигер шаерын, Кукмор ёросысь Тыло (Верхняя Юмья) гуртын. Кылтодон (филология) наукаосъя доктор (1993), профессор (1996). Удмурт кун университетысь огъя но финн-угор кылтодонъя кафедралэн кивалтӥсез. 1991-тӥ арын пусъемын УАССР-ысь наука удысысь дано ужась нимын, нош 1993-тӥ арын – Россия Федерациысь наука удысысь дано ужась нимын. Валей Кельмакович 1990-тӥ арысен мыло-кыдо пыриське Финно-угроведъёслэн калыккуспо огазеяськонзылэн ужаз, озьы ик 1994-тӥ арысен Финляндиысь финн-угор калыккуспо обществое пыре.
Наукае кыстӥськон сюресэз.
1964-тӥ арын Валей Кельмаков йылпумъяз Удмурт кун университетысь (соку УГПИ) филология факультетэз. Со бӧрсьы ужаны интыяськиз УдНИИ-е, тыршиз научной сотрудник луыса. 1971-тӥ арын берытскиз УГПИ-е (УдГУ-э), отын со тыршиз удмурт но финн-угор языкознанияя кафедраын, 1983-тӥ-1989-тӥ аръёсы Валей Кельмакович та кафедраен кивалтӥз. 1995-тӥ арысен кивалтэ огъя но фин-угор языкознанияя кафедраен. 1992-тӥ-1994-тӥ аръёсы Финляндиын удмурт кыллы дышетӥз.
Ужъёсыз.
В.К. Кельмаков - наукая 170 ужъёслэн авторзы. Соос сӥземын кылтодонлы, диалектологилы, исторической фонетикалы но морфологилы. В. Кельмаковлэн кичӧлтэмезъя ортчытэмын перм кылъёслы сӥзем 4 бадӟым конференция. Солэн юрттэмезъя но эскеремезъя поттэмын "Пермистика" сериысь даслэсь уно сборникъёс. Валентин Кельмакович тыршемъя потӥз "Удмурт вераськетъёс" - "Удмуртские диалекты" сериысь книгаос. Кылчи пыриськиз ономастикая, озьы ик финн-угор кылтодонъя но удмурт кылтодонлэн историезъя курсъёсты дасянэ. В. К. Кельмаков мыло-кыдо пыриськиз Дуннеысь финно-угроведъёслэн калыккуспо конгрессазы: Таллин (1970-тӥ ар), Будапешт (1975-тӥ ар), Турку (1980-тӥ ар), Сыктывкар (1985-тӥ), Дебрецен (1990-тӥ), Ювяскюля (1995-тӥ ар).


Тот, Силард.
Силáрд Фéренцевич То́т () — венгер кылчи. Венгер, эстон но мукет славян но финн-угор кылёсъя специалист. Вордӥськиз 1970 аре 17 мартэ Будапештын. Дышетскиз Будапештысь Лоранд Этвёш нимо университетын, Ленинградысь Герцен нимо пединститутын, Ленинградысь кун университетын но Берлинысь Гумбольдт университетын.
Докторантуразэ Сегедысь Аттила Йожеф нимо университетын но Таллинысь университетын ортчытӥз.
1996–1997 аръёсы Сегедысь Аттила Йожеф нимо университетысь финн-угор кафедраын курсъёсты лыдӟиз. 1998–2001 аръёсы Тартуысь университетын, 2004–2007 аръёсы Иж карын Удмурт кун университетысь удмурт филологияя факультетын Будапештысь Балашши Балинт нимо институтлэсь командировкаын венгер кыллы дышетӥсь луыса ужаз. 2007–2008 аръёсы — Тартуысь университетлэн Нарва колледжаз эстон кылъя, 2004 аре но 2008 арысен Рига карын Латвиысь университетын венгер кылъя дышетӥсь. 2010 арысен Удмурт кун университетлэн филиалаз Кудымкарын тодосъя стажер но венгер кылъя дышетӥсь.
2001 аре Тартуысь доцент ӝыт кылдытӥз.
Солэн кичӧлтэмезъя 1996 аре Сегедысь Аттила Йожеф нимо университетын «Finnugor Világ» («Финн-угор дунне») нимо научно-популярной журнал усьтэмын вал. 1996–1998 аръёсы ачиз журналын валтӥсь редактор луыса ужаз.


Таллин.
Та́ллин (эстон кылын "Tallinn") – Эстонилэн шоркарез, Харью маакондлэн (Харьюмаа рaйoнлэн) центрез. Шаерлэн политической, культурной, промышленной, вузкаронъя но транспортъя центрез. Улӥсьёсыз – 404 542 адями. Туала Таллинлэн 8 ёросъёсыз вань (Хааберсти, Кесклинн, Кристийне, Ласнамяэ, Мустамяэ, Нымме, Пирита но Уйшор Таллин).Таллин – туж чебер вaшкaлa кар. Историын со озьы ик тодмо Ревель (немец сямен: Reval) ним улын.


Владыкин, Владимир Емельянович.
Влади́мир Емелья́нович Влады́кин – тодмо удмурт этнограф. Истори тодос доктор (1991), профессор (1992), Удмуртыись тодос удысын дано ужась (1989), Удмуртилэн кун премиезлэн лауреатэз (1995). Владыкин кылбурчи луыса но тодмо, Россиысь гожъясьёслэн огазеяськоназы пыре (1993). Вордскемын Можгалан 1943 аре 20 южтолэзе. 1966 арын МГУ-эз но отысь ик аспирантураез йылпумъяса, УдНИИ-ын ужаз, 1972 арысен – Удмурт кун университетын доцент луыса ужа, 1988 арысен вашкала но шор дауръёсъя историлэн кафедраеныз кивалтэ, 1997 арысен — этнологи но улостодос кафедраен. 1974-1975 аръёсы Берлинысь Гумбольдт университететын стажировка ортчиз.
Можга педучилищеез йылпумъяса, Влади́мир Емелья́нович дышетскыны пыре Москваысь кун университетысь история факультетэ. Татысен ик 1969-тӥ арын этнографилы сӥзем кандидат диссертацизэ уте, нош 1991-тӥ арын доктор диссертацизэ. Та вакытэ Владимир Емельянович тодматске тодмо ӟуч гожъяськисьёсын: С. Маршакен, А. Твардовскиен, Г. Свиридовен. 1969-тӥ-1972-тӥ аръёсы ужа УдНИИ-ын, 1973-тӥ арын выже Удмурт кун университетэ.
Та дышетсконниын ужакуз, кылдытӥз вашкала дуннелэн историезлы сӥзем кафедра. Соин Владыкин ог 10 ар кивалтӥз. 1974-тӥ-1975-тӥ аръёсы Берлиынсь университетын стажировка ортчиз, вуылӥз пӧртэм странаосы: Индие, Афганистанэ... Мыло-кыдо пыриськиз этнографилы сӥзем пӧртэм экспедициосы. Гижысь-пиньысь выльзэ тодыны тыршиз удмурт калыклэн улэм-вылэмез сярысь. 1997-тӥ арын Удмурт кун университетын усьтӥз этнологи но улостодос выль кафедра.
Владыкинлэн гожъяськон мылкыдыз пуромиз, Можгаысь педучилищеын дышетскыкуз. 1980-тӥ арын потӥз кылбуръёсыныз «Отчего поёт тюрагай?» книгаез. 1998-тӥ арын вордӥськиз мукетыз книгаез - «В народе говорят». Пусъёно: та кыкез но ужез дасямын ӟуч но удмурт кылъёсын. Огъя пуштросэз но паськыт: вордӥськем шаердэ яратон, калыклэн ортчем сюресэз но азьлань улонэз, ож, адями, тупаса улон.
Музон кылбурчиослэсь В. Владыкин висъяське мур малпаськыны быгатэменыз, философиен тунсыкъяськеменыз. Та сяна, со кылдытэ кылбуръёс-миниатюраос, кылбуръёс-метафораос, эссе жанр бордын тырше. 1992-тӥ арын удмурт литератураын нырысьсэ поттэ «Йыбыртскон» книга-эссе. Со сӥземын тодмо дас удмурт гожъяськисьёслы: К. Митрейлы, К. Гердлы, А. Окилы, Г. Красильниковлы, Ф. Васильевлы но мукет. 1993-тӥ арын сое пырто Россиысь Писательёслэн союзазы.
Удмурт фольклорлы сӥзем «Зарни крезь» 6 книгалэн Влади́мир Емелья́нович валтӥсь редакторез вал. 1995-тӥ арын Будапештын радъязы В. Владыкинлы сӥзем устолыко ӝыт. Таӵеез удмурт гожъяськисьёс пӧлын ӧй вал на.
1994-тӥ арын Владимир Владыкин поттэ тужгес бадӟым ужзэ - «Религиозно-мифологическая картина удмуртов» монографизэ. «Урал», «Арт», «Кизили», «Финно-угроведение» журналъёслэн редколлегиосаз пыриськылӥз, шаерысьтымы Нациосын ужан политикая министерствоысь экспертъёсъя но консультациосъя кенешлэн тӧроез луиз. Ужаз Удмурт Республикалэн Президентэз бордын но - нациосын герӟаськем ужпумъёсты сэрттылӥз-пертчылӥз. Тодон-валанзэ пыӵатылӥз егитъёслы - Москваысь кун университетын, Горький нимо литературая институтын, Глазовысь пединститутын, Берлинын, Лейпцигын, Будапештын, Хельсинкиын лекциос лыдӟылӥз. Россиын но кунгож сьӧрын ог 200 статьяоссэ печатлаз. Удмурт кылын ӟеч вераськем сяна, капчиен лабыртэ ӟуч, англи, немец кылъёсын. Ужъёсыз берыктэмын мадьяр, фин, эстон, пор, коми, англи, немеч кылъёсы.
1989-тӥ арын Владыкинлы сётӥзы УАССР-ысь дано ужась ним. 1991-тӥ арын Фин-угор обществолэн, Фин литературая мерлэн дано кунсьӧр ёзчиез луиз. Данъямын Удмурт Республикалэн кун премиеныз, Кузебай Герд нимо премиен.


Гордеева, Наталья.
Наталья Гордеева (Natalja Gordejeva) — эстон филолог, эстон кылъя специалист, урал кылъёсъя магистр (2001). Выжыезъя удмурт, вордскемын 1975 арын Пичи Пурга ёросысь Баграш-Бигра гуртын. Дышетскиз Тартуысь университетын, философияя факультетын. 1999-тӥ арысен Тарту университетлэн Нарва колледжаз эстон кыллы дышетӥсь луыса ужа.


Амстердам.
Амстердам – Нидерландлэн шоркарез. Улӥсьёсыз – ог 750.000 адями.


Варшава.
Варшава (поляк кылын "Warszawa") – Польшалэн шоркарез. Улӥсьёсыз – ог 1 700 000 адями. Варшава сылэ Висла шур дурын.


Вупперталь.
Вупперта́ль (Wuppertal) — Германиысь Уйшор Рейн – Вестфалия федераци музъемысь кар. Со — Фридрих Энгельслэн вордскем интыез.


Киров улос.
Киров улос — Россия Федерациысь субъект, Волга-Урал регионысь улос. Центрез — Киров кар. Пыре Приволжской федеральной округе.
Территориез: 120,8 тыс. км2 (2005). Улӥсьёсыз 1461.3 сюрс адями (2005). Улӥсьёслэн плотностьсы: 12,8 адями/км (2005), соос пӧлын каръёсын улӥсьёс: 72,4 % (2005).
Улосын улӥсь калыкъёс: ваньмызлэсь трос ӟучъёс — 91,8 %, со сяна поръёс — 2,6%, бигеръёс — 2,2%, удмуртъёс — 1,4% но мукетъёсыз.
Ужаны ярамон адямиосызлэн лыдзы - 911 сюрс.
Киров улос 39 муниципал ёрослы люкемын, 18 каръёсыз пӧлысь тужгес бадӟымъёсыз луо: Киров, Кирово-Чепецк, Вятские Поляны, Котельнич, Слободской, Яранск, Омутнинск/
Историез.
Туала Киров улослэн музъемез 1934 арозь пыре вал Горький шаере, собере нимаз Киров шаер кылдытэмын вал. 1936 аре толсур толэзе Киров шаер Киров улосэ пӧрмытэмын вал.
История но лулчеберет синпелтъёслэн лыдзы 3546 луэ, кудъёсыз пӧлысь 806-ез кунэн утиське.
Кивалтӥсьёсыз.
ИКП(б)-лэн Киров шаерысь/улосысь комитетэзлэн нырысетӥ секретарьёсыз
Киров улосысь калык депутатъёслэн кенешсылэн тӧроосыз
Киров улосысь закон кылдытон собранилэн (2002 арлэн июль толэзёзяз — Киров луосысь думалэн) тӧроосыз
Экономика но транспорт.
Улос пыр Урал, Сибирь, Дальний Восток шаеръёсты Мускоен герӟась чугун сюресъёс ортчо. Огъя кузьдалаез – 1100 искем. Вань аэропорт. Асфальтэн шобыртэм автомобиль сюресъёс кыстӥсько 9690 искем. Вятка шур кузя ортчись ву сюреслэн кузьдалаез 1800 искем луэ.
Улослэн узырлыкез – нюлэс (54 % лысо писпуос), огъя лыдыз 1,2 млрд куб. метр луэ; торф, огъя лыдыз 1,1 млрд тонн луэ; мувой.
Шаерын ог 18 пала пӧртэм минерал ву вань, кудъёссэ эмъяськон амалэн куто.
Экономикалэн валтӥсь люкетэз – обработкаен герӟаськем производство (80%). Тужгес азинскемын химия удобрение поттон удыс (кунгож сьӧры вузам удобрениос пӧлысь 30 %-ез поттӥське Киров улосын).


Волга-Урал регион.
Во́лга-Урал регион (Ура́ло-Пово́лжье) — Россилэн гуманитарной географиысьтыз валатон. Наукаын но культура удысын ужасьёс озьы ӵемысь шуо Россилэсь оглюкетсэ, кудаз пыро Волга но Кам доры, Урал гурезьёс азе интыяськем Россия Федерациысь субъектъёс. Соос пӧлы ӵемгес пырто Удмуртиез, Татариез, Башкириез, Чувашиез, Марий Элэз, Мордовиез, Киров улосэз но куд-ог бускель улосъёсты.
Волга-Урал регион туж висъяське, кылсярысь, Центральной Россиялэсь география ласянь но, культура ласянь но. Та регионлэн тодметъёсыз пӧлы таӵеоссэ пыртыны луысал: калыкъёс но кылъёс, культураос но религиос ласянь троспӧртэмлык но тупаса улон, Мусколэсь кыдёкынгес улон но огвакытэ ик Россилэн европейской люкетаз, Европалэн культурно-семантической бусыяз интыяськон.
Волга-Уралысь калыкъёслэн духовной культураосазы (кылсярысь, мифологиын, этнографиын, музыкаын, литератураын) туж уно огъя интыос вань. Отысь калыкъёслэн кылъёс куспазы кемаласен ини люконтэм герӟет кылдэмын (куд-ог учёнойёс, кылсярысь, Габор Берецки но Евгений Хелимский, таӵе югдурез лыдэ басьтыса, Волга-Уралысь кылъёслэн союззы сярысь выль валатон юнматыны туртто).


Мориа, Поль.
Поль Мориа́ (Paul Mauriat) — быдэс дуннелы тодмо композитор, дирижёр но аранжировщик, Россиын тужгес тодмо француз крезьгурчи. Вордскемын Марсельын 1925 аре 4 мартэ крезьгурчиослэн семьяязы. Пинал дырысен ик вуоно крезьгур талантсэ синйылтыны луэ вал: ньыль аресысен Поль шудыны кутскиз фортепьяноен, соин ик солэн атаез ыстӥз егит Полез (солы дас арес гинэ вал соку) Марсельысь консерваторие. Консерваториез Поль азинлыко быдтӥз фортепиано классъя. Отын сое классической крезьгурлыгес дышетылӥзы ке но, ассэ сое ас бордаз трослы кыскиз джаз. 17 арес луыса Поль люка аслэсьтыз нырысетӥ орекстрзэ но та эшъёсыныз ӵош отӥ-татӥ ветлэ Франциетӥ. Кӧня ке дыр улыса, со тунсыкъяськыны кутскиз эстрада крезьгурен, гожтэ популярной крезьгуръёслы нырысетӥ аранжировкаоссэ.
Солэн нимыз тросэзлы тодмо луэ, но 1958 аре, Париже лыктэм бере, солы но солэн оркестрезлы грамзаписья одӥгаз фирмаын аккомпанемент карыса ужаны ӵектӥллям. Поль Мориа ужаз аранжировщик луыса но, собере та ужен ӵош аслэсьтыз композициоссэ но кылдытыны кутске. Соос уката ик йылэтӥзы Польлэсь данзэ: пӧртэм вакытъёсы со гожтэ крезьгуръёс Шарль Азнавурлэн, Далидалэн, Морис Шевальелэн, Мирей Матьёлэн кырӟанъёссылы. Кылсярысь, Азнавурлы Мориа сю кызьлэсь трос крезьгуръёс аранжировать карем.
1962 аре Поль Мориалэн крезьгурез «Chariot» (гожтэмын Франк Пурселен и Раймонд Лефеврен ӵош) Европаысь «Евровидение» фестивальын гран-при басьтыны быгатӥз. 1963 аре нош со туж яратоно луиз США-ын улӥсьёс пӧлын (солы гожтэмын вал англи текст но сётэмын англи ним — «I will follow him»). 1965 аре Мориа кылдытэ «Сиосын шудон бадӟым орекстрзэ».
1967 аре Мориа нырысьсэ вуэ СССР-е, Мирей Матьёлэн аккомпаниаторез луыса. Вераны кулэ, ӵапак Мирей Матьёен ӵош ужаса Мориа асьлэстыз тужгес усто пластинкаоссэ гожтыса кельтыны быгатэм. Соос пӧлысь огез — «Viens ce soir» — пусъемын вал Франциысь эмъясьёслэн обществозылэн призэныз (Мориа шуоз на, солы та приз ваньмызлэсь мукет наградаослэсь дуногес луэ, пе). Матьёлэн но Мориалэн ӵош гожтэм альбомзы — «Mireille Matieu chante Paul Mauriat» — Франциын туж яратоно луэм.
1968 аре Мориалэн пластинкаез «L'amour est bleu» быдэс дуннеетӥ вӧлме, солэн тиражез 6 миллионлэсь экземпляр вылэм. Сое «зарни» шуиллям США-ын, Австриын, Канадаын, Аргентинаын, Мексикаын, Япониын, Бразилиын. Франциын со пластинка Бадӟым диск премиез утэм.
Мориа гастрольёсы ветлэм США-е, Японие (Япониын сое туж ӟеч тодо но ярато, ачиз нош Мориа аслэсьтыз нырысетӥ авторской альбомзэ— «Love sounds journey» (1976) — ӵапак Японилы сӥзем), озьы ик со ветлэм Австралие, Бразилие. Куинь пол со вуылӥз Россие: 1967 аре (Мирей Матьёен ӵош), 1978 аре (аслаз орекстреныз) но 2002 аре. Россиын али но туж ярато Мориалэсь крезьгуръёссэ: «Un home et une femme», «Parapluies de Cherbourg», «Toccata», «Manchester et Liverpool» но мукетъёссэ.
Поль Мориа кулӥз 2006 аре 3 ноябре Перпиньянын, Франциын.


Татария.
Респу́блика Татарста́н (ӟуч сямен озьы ик Тата́рия, Татарста́н; биг. Татарстан Республикасы / Tatarstan respublikası) – Россия Федерациысь субъект. Пыре Приволжской федеральной округе. Кылдытэмын 27 мае 1920-тӥ арын Автономной Татарской Социалистической Советской Республика нимаса.
Шоркарез Кузон луэ. Бускельёсыз луо Киров, Ульяновск, Самара но Оренбург улосъёс, Башкирия, Пор Элькун, Удмуртия, Чувашия.
1992-тӥ арын Татарстан Республикаын кутэм Конституцияя "Татарстан" но "Татарстан Республика" нимъёслэн юридической кужымзы одӥг луэ.
Историез.
Булгар шаер (VII даур—1240)
Кашанской княжество (1240—1438)
Кузон ханлык (1438—1552)
Кузон эксейлык (1552—1708)
Кузон губерния (1708—1917)
Татарской Автономной Советской Социалистической Республика (1920—1990)
22-тӥ мартэ 1918-тӥ арын Татаро-Башкирской Автономной Республика кылдытэмын вал. Граждан ож дыръя Башкортостан ас понназ луэмез сэрен, нимаз Татарстан автономия кылдытэмын 1920-тӥ арын.
30 декабре 1922-тӥ арын СССР-ысь Татарской Автономной Республика нимез юнмато.
Быдӟым отечественной ож бере ТАССР-ысь нырысетӥ секретарьёс: Зинат Муратов, 1957-тӥ арын со интые пукто Семён Игнатьевез. 1960-тӥ арысен 1979-тӥ арозь та ужзэ быдэсъя Фикрят Табеев, кудзэ воштӥз Рашид Мусин (1979—1982). Мусин бере со постын ужазы Гумер Усманов (1982—1989) но Минтимер Шаймиев (1989—1991) вал.
1970-тӥ арын Татарстанын 100 миллион тонн мувӧй кыскемын выл. СССР-лэн историяз нырысьсэ одӥг улос сомында «сьӧд зарни» поттыны быгатэм. Нош бӧрысь 1971-тӥ арын ини республикаын 1 миллиард мувӧй кыскизы, 1981-тӥ арын – кыкетӥзэ.
1990-тӥ арын Татарстанын конституция кутэмын вал. Солэн трос пунткъёсыз Россиысь конституцилы пумит луо вал.
30-тӥ августэ 1991-тӥ арын Татарстан суверенитет сярысь декларацизэ кутэ. Со декларациын республика ас понназ луись калыккуспо правоя субъектэн ялэмын (Россиен но мукет кунъёсын договор кутыны быгатэ, пе).
18 октябре 1991-тӥ арын Вылӥ Совет кутэ Татарстанлэн государственной независимостез сярысь актэз но 22 мае 1992-тӥ арын Вылӥ Совет кутэ Татарстан Республикалэн независимость пумысен постановлениез.
6 ноябре 1992-тӥ арын Татарстан Республикалэн Конституциез юнматэмын вал.
2000-тӥ арысен гинэ республикалэн Конституцияз воштонъёс пыртыса гинэ, Татарстан формально Россиысь субъект луыны кутскиз (фактъёс ласянь нош со, независимостьсэ ялэм бераз но, Россиен люкиськыны быгатымтэ).
Интыяськемез.
Татарстан Россиялэн шораз интыяськемын, Шунды ӝужан пал Европаысь равнинаын, Волга-Урал регионын, Кама но Волга шуре итӥськон интыын. Шоркарез Мусколэсь 797 иськемын палэнын сылэ. Татарстан уйпалысен лымшор пала 290 искемлы кыстиське, шунды пуксён паласен шунды ӝужанозь ик 460 иськем кыстӥске.
Музъемезлэн быдӟалаез 67836,2 км². Улӥсьёсызлэн лыдзы 3768,5 сюрс адями (2005), соос пӧлысь каръёсын уло 74,5% (2005). Улӥсьёслэн плотностьсы: 55,4 адями/км² (2005). Калыкъёсыз: ваньмызлэсь трос бигеръёс (58,5 %) но ӟучъёс (39,0 %).
Инкуазь узырлыкез.
16% музъемъёсыз нюлэсэн шобыртэмын. Байлыко луэ мувӧен, эгырен, торфен, гипсэн, известнякен, горд сюен.
Татарстан пыр бызё Кам, Волга, Вятка, Тӧдьы Кам шуръёс. Кык бадӟымесь тыметъёсыз вань – Куйбышевской но Нижнекамской. Ужа Нижнекамской ГЭС. Ог 8 сюрс пала пичи тыос лыдъясько.
Кивалтон удыс.
Татарстан Республика 43 ёрослы люкемын, со сяна, 14 кар лыдъяське. Республикаен кивалто Президент, Правительство, Кун Кенеш. Валтӥсь законэз – Татарстан Республикалэн Конституциез
Кун кылъёс.
Татарстан Республикалэн Конституциезъя кун кылъёс лыдясько бигер но ӟуч кылъёс.
Религия.
Республикаын сюрс пала пӧртэм вӧсяськон огазеяськонъёс ужало. Валтӥсь религиос – ислам но православие.
Каръёсыз но ёросъёсыз.
Татариын — 43 ёрос, 20 кар (соос пӧлын 14 — республикалэн подчиненияз), 21 кар типъем посёлок, 897 гурт кенеш.
Каръёсыз.
Азнакай, Альметьевск, Бугульма, Алабго, Заинск,  Зеленодольск, Кузон, Лениногорск, Тупал Чалды, Нижнекамск, Чистополь.
Огырчи, Бавлы, Болгар, Буинск, Лаишево, Мамадыш, Менделеевск, Мензелинск, Нурлат, Тетюши
Дышетон удыс но наука.
Дышетон удысын тырше ог 170 сюрс адями. Республикаын 2434 школа ужа. Кузон 200 ар пала Восточной Еропаысь одӥгез кужмо научной центрен лыдъяське. Татын аслэсьтыз тодос школаоссэ радъязы Н. И. Лобачевский, Н. Н. Зинин, А. М. Бутлеров, А. Е. Арбузов, Е. К. Завойский, В. В. Радлов, К. Фукс, Ш. Марджани и К. Насыри но мукетъёсыз. Быдӟым ож дырья трос пӧртэм дышетсконниос отчы эвакуацие ыстэмын вал.
Татарстан – Россиысь валтӥсь научной центрен луэ. Отын Россиысь Наукая Академилэн пӧртэм институтъёсыз ужало.


Эхо Москвы.
«Э́хо Москвы́» («Мусколэн чузъяськись куараез») — Россилэн радиостанциоысыз пӧлысь одӥгез тодмоез. Эфирын ужзэ кутскиз 1990 аре 22 августэ (соку солэн нимыз вал «Радио-М»). Эфирын со ужа быдэс уй-нунал, передачаосыз пӧлын уката трос выль иворъёс, озьы ик, саклык виъяське на культура, спорт удысысь иворъёслы, аналитик но автор программаослы.
Куд-ог аналитикъёслэн малмапъёссыя, «Эхоез» кылзэ ог 600 сюрс адями Мускоын но ог 1.5 млн. адями Россилэн мукет регионъёсаз.
«Эхо Москвы» политика ласянь туж зол ангажированной канал луэ шуыса тодмо. Ужасьёсызлэн идеологизы туж матын Россиысь либеральной оппозицилы, «правой» партиосысь членъёслы но кивалтӥсьёсты котьку яратӥсьтэм огшоры ӟуч интеллигенцилы. Озьы ке но, Россиысь кивалтӥсьёс «Эхолэн» ужезлы уг люкето. Со сяна, радиостанцилэн 66% акциосыз — Россиысь кун концерн Газпромлэн кияз (кылемез нош редакциысь муртъёслы люкемын).
«Эхоез» туж уг ярато «патриот» шуонъёс (политика ласянь позициез понна но, редакциысь муртъёс пӧлын тросэз еврейёс луо бере но).
Телеэфирын.
RTVi телеканалын потылэ «Особое мнение» телепередача.


Катовице.
Катови́це (поляк сямен Katowice, немец сямен Kattowitz — Польшаысь кар. Со интыяськемын Польшалэн лымшор палаз, Силезиын, Клодница но Рава шуръёс вылын. Кар статуссэ со басьтӥз 1865 аре. Кема аръёс ӵоже карен кивалтӥзы Силезиысь немецъёс — 1918 арозь ик со Германие пыре но вал.
1954–1956 со нуллӥз Сталинлэсь нимзэ (Сталиногруд ‘Сталин кар’).
Катовицеын улэ ог 315 сюрс адями. Карын вань вашкала дырысен кылем но алигес гинэ лэсьтэм юртъёс, вань пичи аэропорт Муховец. Азьвыл Катовице тодмо вал эгыр поттонъя но металлургияя предприятиосыныз.


Азин, Владимир Мартинович.
Влади́мир (Вольдема́р) Марты́нович (Ма́ртинович, Миха́йлович) А́зин — Граждан ожысь герой, горд полководец.
Вордскемын 8 октябре (вуж стилья 26 сентябре) 1895 аре Витебск губерняысь Полоцк утемысь Марьяново гуртын вуриськисьлэн семьяяз. Выжыезъя латыш (соин ик солэсь нимзэ пӧртэм сямен гожъяло). Дышетскиз черк приход школаын, собере Полоцкысь реальной училищеын (1910-1911). Ужаз куон фабрикаын, собере — вань Россиысь Горд кирослэн земской союзаз.
1916 арысен, толшор толэзьысен (Нырысетӥ дунне ож дыръя) — ожмаськись армиын. Службазэ Смоленск губерняын инженер батальонын ортчытъяз. 1917 арлэн пумаз Псков-Двинск палан немецъёс пумит ожмаськиз. 1918 аре толшор толэзе Азин латыш коммунизмо отрядлэн командирез луэ. Сокугес ик пыре большевик партие. Ӧжыт улыса, отрядэныз Вяткае лыктэ. 1918 арлэн июль толэзьысеныз кивалтэ Шунды ӝужан пал фронтысь Вятка батальонэн, собере, август толэзьысен — та фронтысь ик кыкетӥ армиысь Бурпал Арск группаез валтыны кутске. Сентябрь толэзе солэн группаез Казанез мозмытонын бадӟым рользэ шудыны быгатӥз. 1918 арысен, 7 сентябрьысен Кыкетӥ сводной дивизиез валтэ; со дивизиен азинлыко мозмытэ Сарапулэз, Ижез, Воткинскез, Кунгурез, Красноуфимскез, Екатеринбургез. Ваньмыз со ожмаськонъёсын Азин возьматэ аслэсьтыз чик кышкасьтэм луэмзэ.
Собере Азин 10-тӥ армиысь 28-тӥ стрелковой дивизиез валтэ, ожмаське Колчаклы но Деникинлы пумит. 1920 аре 28 толшоре Азинлэн дивизиез нырысетӥез Маныч шур дуре потӥз, нош 17 феврале ини Мамонтовлэн вал вылын ворттӥсьёсыз сое быдэсак пазьгизы. Азин пленэ шедемын, но 18 феврале пленын виемын.
Солэн нимыз сётэмын Ижысь, Казаньысь, Полоцкысь ульчаослы.


Бакишева, Нина Петровна.
Ни́на Петро́вна Ба́кишева — нимо-дано удмурт театральной актриса, кырӟась.
Вордӥськиз 1927 аре 27 июне туала Вавож ёросысь Иваново-Вознесенск гуртын. 1941 аре Тыловыл-Пельгаысь сизьым аресъем школаез быдтӥз, сояз аре ик Можга педучилищее пыре но отын 1944 арозь дышетске. 1944 арысен 1946 — Тыловыл-Пельгаысь школаын кутскон классъёсын дышетӥсь луыса ужа. 1946 арысен 1951 арозь дышетске Ленинградысь Николай Островский нимо театр институтын. Институтысь бертыса, 1951 арысен пенсие потытозь ик — Удмурт драматической театрысь актриса.
Удмурт АССР-ысь калык артист (1958), РСФСР-ысь дано артист (1960). «Знак почёта» орденэн пусъемын (1958). 1981 аре Нина Бакишевалэн нимыз УАССР-ысь трудовой славалэн но героизмлэн Данъян книгаяз гожтыса кельтэмын вал.
Театрын шудэм сяна, Нина Бакишева мыло-кыдо пыриськиз общественной уже но: со вал Ижысь кар кенешысь но УАССР-ысь Вылӥ кенешысь депутат, Вылӥ кенешысь президиумлэн членэз, Вань Россиысь театр обществоысь президиумлэн членэз, со ик обществолэн удмурт люкетэныз но кивалтӥз, Тупаса улонэз утёнъя комитетын но ужаз, пӧртэм аръёсы кивалтӥз удмурт театрысь партийной но профсоюзной организациосын, со ик луиз Ижысь нылкышно кар кенешлэн нырысетӥ тӧроез.


Белицер, Вера Николаевна.
Ве́ра Никола́евна Бе́лицер — ӟуч этнограф, Волга-Урал котырысь калыкъёслэсь материальной культуразэс (уката ик дӥськутсэс) эскерись.
Вордскиз Рязаньын 1903 аре 5 апреле (вуж стилья 23 мартэ). Дышетскиз Мускоысь кун университетысь общественной наукаосъя факультетлэн этнологи-кылтодон люкетаз. Дышетскемзэ йылпумъям бераз, Калыктодонъя музейын (берлогес — СССР-ысь калыкъёслэн музейзы) ужаз (1925-1941). Музейын ужан дыръяз ик Белицер трос пол вуылӥз Волга-Урал котырысь калыкъёс доры этнографической экспедициосы. 1943 арысен Белицер — СССР-ысь Наукаосъя академилэн этнографияя институтаз: нырысь аспирант, собере старшей научной ужась (1945-1968) но старшей научной консультант (1968-1978) луыса.
Аспирантураын дышетскем дыръяз Белицер дасяз но азинлыко утиз кандидат луон диссертацизэ («Народная одежда удмуртов. Материалы к этногенезу»). Нош доктор луон диссертациеныз (1959) луиз 1958 аре печатлам «Очерки по этнографии народов коми. XIX – начало XX в.» нимо монографиез. Комиослы (зырянъёслы, пермякъёслы, зюздякъёслы, язваослы, имжаослы) но удмуртъёслы сяна, Белицерлэн вань бесерманъёслы но сӥзем ужез («К вопросу о происхождении бесермян (по материалам одежды)»). Уно аръёс ӵоже Белицер кивалтӥз Мордва этнографической экспедициен.
Кулӥз Вера Белицер 4 апреле 1983 аре Мускоын.


Блок, Владимир Михайлович.
Влади́мир Миха́йлович Блок — ӟуч композитор, музыковед, журналист.
Вордскиз Мускоын 7 ноябре 1932 аре. 1957 аре йылпумъяз Мускоысь П.И.Чайковский нимо кун консерваториез (профессор Шебалинлэсь композицияя но профессор Гилельслэсь фортепианоя классъёссэс), 1961 аре — аспирантураез (кивалтӥсьёсыз: композицияя проф. Шебалин но проф. Баласанян, крезьгурлэн теориезъя — проф. Мазель). 1958-1960 аръёсы — МузГИЗ-ын редактор луыса ужа, нош 1960-1962 аръёсы Мускоысь Ленин нимо педагогияя институтын дышетэ.
Владимир Блок туж тунсыкъяське вал удмурт музыкаен. Трос пол вуылӥз Удмуртие, кусыпъёс возиз тросэныз удмурт крезьгурчиосын, уката ик Герман Корепановен, удмурт крезьгуро фольклорысь мотивъёс басьтыса, ачиз но кылдытъяз устоесь, удмурт шӧмоесь крезьгуръёсты. Нылпиослы сӥзем «Удмурт крезьгуръёс» фортепианолы пьесаосын сборникез пыре Удмуртиысь крезьгуро школаослэн дышетскон репертуаразы.
Владимир Блоклэсь нимзэ ӟеч тодо Норвегиысь крезьгурчиос но: со вал Эдвард Григлэн калыккуспо обществоысьтыз Россиысь люкетлэн нырысетӥ тӧроез.


Москвин, Алексей Степанович.
Алексе́й Степа́нович Москви́н (1726-1779) — ӟуч гурезь инженер, Ижысь но Воткаысь корт поттон заводъёсты кылдытӥсь.
Аслэсьтыз карьеразэ Москвин кутскиз Кушваысь чугун ӵыжатон заводын. Серебрянка корт поттон заводэз лэсьтонэ но пыриськиз.
1757 аре граф Пётр Шуваловлэн косэмезъя Камдор шаере мынэ, отын ик со кылдытэ Вотка дурысь (1759) но Оӵ дурысь (1760) заводъёсты (Камдор заводъёс) но кӧня ке дыр ӵоже та заводъёслэсь ужзэс радъя но валтэ.


Бывальцев, Михаил Николаевич.
Михаи́л Никола́евич Быва́льцев — удмурт композитор, крезьгуро фольклорез бичась.
Вордӥськиз туала Балезино ёросысь Атасгуртын (ӟуч сямен Петухово) 2 толсуре 1908 аре. Пинал дырысеныз ик Михаил туж яратӥз удмрут калык крезьгурез. Солэн атаез баянэн, бубенэн, пу пуньыосын усто шудэ вал, та устолыклы нылпиоссэ но дышетъяз.
1932 аре Бывальцев Ижысь театрально-художественной техникумлэн театр люкетаз дышетскыны пыре, 1935 аре — Мускоысь кун консерваторилэн дирёжерско-хоровой люкетаз. Консерваториын дышетскемзэ Бывальцев йылпумъяз 1941 аре июне, ӵапак Быдӟым отечественной ож кутскем азьын.
Удмурт крезьгуро фольклорез бичанын нырысетӥ вамышъёссэ Бывальцев лэсьтӥз театрально-художественной техникумын дышесткем дыръяз ик, тодмо ӟуч композитор Дмитрий Васильев-Буглай кивалтэм улсын ортчытэм фольклор экспедицын. Со дырысен Бывальцев удмурт калык кырӟанъёсты люкан бордын дугдылытэк ужа, Муское кошкыса ини но та ужез ӧз кушты: со пумиське ӵапак со дыре Мускоысь консерваториын дышетскем Григорий Титовен но солэсь кӧня ке кырӟанъёс гожтыса кельтэ.
Ваньзэ Михаил Бывальцев ог сю удмурт калык крезьгуръёс гожтыса кельтэм.
1936 аре гужем Михаил Бывальцев мыло-кыдо пыриське кырӟанъя но эктонъя удмурт ансамблез кылдытон уже: Аполлон Каторгинэн ӵош гуртъёсы пота, усто куараосын адямиосты хоре люканы юрттэ.
1941 аре, война кутскыку, Михаил Бывальцев калык ополчение пыре но Мускоез немец ожгарчиослэсь утёнын бырыны шеде.


Коломна.
Коло́мна – Муско улосысь кар. Улӥсьёсыз — ог 148,0 сюрс адями (2006).


Оӵ.
Оӵ (ӟуч кыл "Иж") — река в Среднем Предуралье, образована слиянием рек Большого и Малого Ижа. Её исток находится у деревни М. Ошворцы на границе Игринского и Якшур-Бодьинского районов Удмуртии.
Река протекает по территории Удмуртии и Татарстана по направлению с севера на юг и впадает в р. Каму в 124 км от её устья.


Али ибн Аби Талиб.
А́ли ибн А́би Та́либ (араб сямен علي بن أبي طالبي‎‎), Мухаммед пророклэн атаезлэн вынызлэн пиосыз пӧлысь куинетӥез. Нимо-дано ожгарчи, кивалтӥсь но оратор. Ньылетӥ халиф. Суннитъёслэн берпуметӥ «шонерлыко халифсы». Шиитъёслэн нырысетӥ имамзы, кыкетӥ но куинетӥ имамъёссылэн атайзы. Ахль уль-бейтэ пырисьёс пӧлысь огез. 632 аре Гадир-Хумын Мухаммед сое аслаз преемникеныз ялӥз, озьы ке но, солэн халифатэз кутскиз 24 ар ортчыса гинэ.
Вордскемын 599 аре (хиджри календарья 13 раджабе, хиджралэсь азьло 24-тӥ аре) Меккаын, виемын 661 аре Куфаын (хиджри календарья 21 рамаданэ 40-тӥ аре).
Пиосыз — Хасан но Хусейн, кышноез — Фатима аз-Захра (Мухаммедлэн но Хадиджалэн нылзы).
Солэн гожтэтъёсыз, косонъёсыз, проповедьёсыз люкамын нимаз книгае — «Нахдж уль-Балага».


Петров, Виктор Эрнестрович.
Улонзэ веран.
Ви́ктор Эрне́стрович Петро́в — удмурт вебмастер. Вордскемын 1971 аре сентябре Пичи Пурга ёросысь Курчум-Нӧръя гуртын. Алексей эгызоеныз кылдытъяз удмурт но ӟуч кылъёсын ужась сайтъёсты.


Петров, Алексей Эрнестрович.
Улонзэ веран.
Алексе́й Эрне́стрович Петро́в — удмурт вебмастер. Вордскемын 1971 аре сентябре Пичи Пурга ёросысь Курчум-Нӧръя гуртын. Виктор эгызоеныз кылдытъяз удмурт но ӟуч кылъёсын ужась сайтъёсты. Кулӥз 2009 арын.


Корепанов, Станислав Андреевич.
Коре́панов, Станисла́в Андре́евич (Стас Корепанов) — Эгра посёлокысь пияш (1990–2007). 2007 аре 27 мартэ Ижын туж зол жугемын вал но 31 мартэ эмъясконниын басьтэм травмаослэсь кулӥз. Солэн быремез туж паськыт масс-медиа-кампанилы ньӧм каремын вал: быдэс Россиез кышкатъязы вир юись – йыр вандӥсь «ӟуч фашистъёсын», «неонацистъёсын» но «скинхедъёсын». Стасэз виемен сэрен ӝутэм уголовной уж судэ сётэмын, но судъян процесс йылаз-пумаз вуттэмын вал, йыртэмасьёс срокъёссэс басьтӥзы. Озьы ке но, приговор ялэм бере но та виро уж котьма ласянь валамон луоз шуыса оскон туж ӧжыт.


Крылов, Михаил Александрович.
Михаи́л Алекса́ндрович Крыло́в — Алнаш ёросысь «Молодая гвардия» колхозлэн тӧроез, Удмурт Республикаысь гурт удысысь дано ужась, Аграрной союзлэн Алнаш ёросысь люкетэзлэн тӧроез, Алнаш ёрос кенешлэн депутатэз. «За заслуги перед Отечеством» орденлэн кыкетӥ степенё медаленыз пусъемын (2007).


Иванов, Вениамин Вениаминович.
Вениами́н Вениами́нович Ивано́в — Шаркан ёросысь ЗАО «Ошмесысь» механик. Умой ужамез понна Кун Кенешлэн грамотаосыныз пусйылэмын. 2007 аре солэн нимыз пыртэмын Удмурт Республикалэн Данъян пул вылаз.


Перевозчикова, Татьяна Степановна.
Татья́на Степа́новна Перево́зчикова — Дэбес ёросысь «Темп» крестьян хозяйстволэн кивалтӥсез. 2007 аре солэн нимыз пыртэмын Удмурт Республикалэн Данъян пул вылаз.


Ившин, Вениамин Никонорович.
Вениами́н Никоно́рович И́вшин — удмурт гожъясь (кылбурчи), книга поттон удысын ужась, журналист. Россиысь (1998) но Удмуртиысь (1994) культура удысын дано ужась, 1984 арысен Россиысь писательёслэн союзазы пыре, Удмурт Республикалэн Кун премиезлэн лауреатэз.
Вордскемын 1947 аре 30 октябре Кез ёросысь Ванялуд гуртын.
Поттӥз туж уно кылбур сборникъёссэ: «Мар дуно?», «Инбаммы одӥг», «Выжъёс», «Ворпо гуждор» но мукетъёссэ. Аслэсьтыз гожъям сяна, дасяз но поттӥз Михаил Ильинлэсь «Чильтыро ӟольгыри», Григорий Верещагинлэсь «Куазие, куазие» но мукет авторъёслэсь кылбур-вероссборникъёссэс. Пушкинлэсь «Сказка о попе и работнике его Балде» выжыкылзэ удмурт кылэ берыктыса печатлам книгаез калыккуспо конкурсын вылӥ дунъямын вал.
1971 аре Удмурт кун пединститутэз йылпумъяса, ужаз «Дась лу!», «Советской Удмуртия» газетъёслэн редакциосазы, «Кизили» но «Кенеш» журналъёслэн валтӥсь редакторзы вал, нош 1994-тӥ арысен — «Удмуртия» книгапоттонниысь валтӥсь редактор.


Бехтерева, Людмила Николаевна.
Людми́ла Никола́евна Бе́хтерева — Удмуртиысь историк, истори наукаосъя кандидат (1998). Тунсыкъяське НЭП-лэн вакытэныз.
Вордскемын Грах ёросысь Куюк гуртын интеллигентъёслэн семьяязы. Анаез Алевти́на Проко́пьевна — удмурт, кема аръёс школаын ӟуч кыллы дышетӥз, берлогес культурая юртэн кивалтӥз. Атаез Никола́й Миха́йлович Пара́нин — ӟуч, ужаз киномеханик луыса, собере колхозын бригадирын.
Людмила Николаевна дас класс бере Казаньысь кун университетлэсь историяя факультетсэ йылпумъя. Собере ужаны кутске Историяя, кылъя но литературая Удмурт институтын.
Картэз Сергей Львович — история наукаосъя доктор, профессор, дышетэ Удмурт кун университетысь правоя, социальной кивалтонъя но кышкыттэмлыкъя институтын дышетэ. Сергей нимо пизы вань.


Копысова, Евгения Владимировна.
Евге́ния Влади́мировна Ко́пысова — Удмуртиысь композитор, крезьгурез калык пӧлы вӧлмытӥсь. Россиысь композиторъёслэн союзазы пыре. Удмурт Республикаысь искусство удысысь дано ужась, Удмуртия кун мунё театрын крезьгур люкетэн кивалтӥсь, Удмурт кун филармониысь лектор-музыковед.
Йылпумъяз Саратовысь консерваториез. Уно аръёс ӵоже ужа но улэ Ижын. Евгения Копысова удмурт кылбурчиослэн кылбуръёсызлы гожтэм трос кырӟанъёлэн авторзы. Крезьгурез калык пӧлы вӧлмытон ужзэ нуэ картэныз Николай Максимовичен ӵош ик.


Петров вынъёс.
Петро́в вынъёс — удмурт вебмастеръёслэн Виктор но Алексей Петровъёслэн огъя нимзы.


Чирков, Сергей Михайлович.
Серге́й Миха́йлович Чирко́в — Эгралась ужбергатӥсь, крезьгурчи, вебмастер. Удмурт Республикаысь культура удысын сӥё-дано ужась.
Вордскемын 1958 аре 20 апреле. Удмурт интернетын тодмо луэ «Вань улонмы – Игра» ӟуч но удмурт кылын ужась сайтэныз но Петров вынъёсын чӧш «Удмурт крезьгур Интернетын» проектазы ужаменыз.


Лапшин, Александр Аркадьевич.
Алекса́ндр Арка́дьевич Лапши́н — чугун сюрес вылын ужась, ГЖД-лэн сӥё-дано ужасез. Вордскемын 1956 аре 2 толшоре. Вань улонзэ со герӟаз чугун сюрес вылын ужанын. 1973 арысен со ужаны кутскиз Огырчиысь локомотив депоын — нырысь слесарь-ремонтник луыса, собере ини луиз машинистлэн юрттӥсез, машинист, машинист-инструктор. 1990 арысен 1998 арозь —Огырчи депоысь кивалтӥсезлэн воштӥсез, валтӥсь инженер. 1998 арысен 2005 арозь — Огырчиысь локомотив деполэн кивалтӥсез. 2005 аре со луиз ГЖД-лэн Иж люкетысьтыз кивалтӥсьлэн воштӥсеныз – поездъёс ветлон удысын кышкыттэмлыкъя валтӥсь ревизорен; со аре ик толсур толэзе Лапшин — ГЖД-лэн Иж люкетысьтыз кивалтӥсьлэн нырысетӥ воштӥсез. 2007 аре сӥзьыл Александр Лапшин ГЖД-лэн Иж люкетысьтыз кивалтӥсьлэсь должностьсэ басьтӥз.


Хайдаров, Рашит Осипович.
Раши́т О́сипович Хайда́ров (Рашит Хайдар) — удмурт журналист, гожъясь-юморист. Вордскемын Башкириын, Янаул ёросысь Шудек гуртын. Ужа Ижын, «Удмурт дунне» газетын. Гожтэмъёсыныз кык сборникъёс потӥллям — «Ачим» но «Салам».
Кык пол кышнояськемын (нырысетӥ кышноеныз люкиськемын), будэтӥз кунь нылпиоссэ (нырысетӥ кышноезлэсь кык пи но кыкетӥезлэсь — ныл).


Насибуллин, Риф Шакрисламович.
Риф Шакрисла́мович Насибу́ллин(15 октябрь 1936-тӥ ар, д.Четырман, Янаул ёрос, БАССР) — тодмо удмурт кылчи, диалектология но кылтодон география удысысь специалист, Удмурт кун университетысь математической кылтодонъя лабораториен кивалтӥсь, филологи наукаосъя доктор, профессор, Удмурт кун университетысь Гуманитарной технологиосъя финн-угор научно-образовательной центрысь лингвистической картографирования но исторической лексикология лабоараторилэн кивалтӥсез, 300 ятыр статьяослэн авторез. Россиысь нырысетӥ электронно-цифровой диалектологической атласлэн кылдытисез. Улэ но ужа Ижын.
Улон сюресэз.
Вордӥськиз Башкириысь Янаул ёросысь Четырман гуртын. Начальной классъёсын тодон-валанъёсты басьтӥз удмурт кылын, 5-7 классъёсын – бигер кылын, 8-10 классъёсын – ӟуч кылын.
1960-тӥ арын Бирскысь кун педагогической инситутэз йылпумъямез бере, ужаны интыяськиз Башкириысь Татышлы ёросысь районной газетэ бигер кылысь удмурт кылэ берыктӥсь луыса.
1961-1968-тӥ аръёсы ӟуч, удмурт но немец кылъя дышетӥсь луыса Янаул но Калтасы ёросъёсысь школаосын ужаз. Башкириысь удмурт говоръёсъя фольклор материалэз бичаз, словарь радъяз, кудӥз Риф Шакрисламовичлы наукае сюрес усьтӥз.
Т.И. Тепляшиналэн но В.И. Алатыревлэн дэмламъёсызъя Ижкаре вуэ, аспирантурае пырыны дасяське. Ужа «Дась лу!» газетын.
1969-1972-тӥ арёсы В.И. Лыткинлэн кивалтэмез улсын Мускоысь Кылтодонъя институтын аспирантураын дышетске.
1972–1983-тӥ аръёсы Удмуртиысь кылъя НИИын тырше.
1983-тӥ арысен Удмурт кун университетысь археологъёслэн научной лабораторияз (кивалтэ лабораторин Р.Д. Голдина) ужа.
1992-тӥ арысен кивалтэ УдГУ-ысь лингвистикая лабораториен. Кема дыр ӵоже люкам материалъёссэ радъяны куске Удмурт кылья Диалектической Атласэ.
1999-тӥ арын филологи наукаосъя доктор луэ.
Солэн кивалтэмез улсын Кузебай Гердлэн творчествоез математической методэн эскеремын вал. Пумозяз ӝоген вуттэмын луоз удмурт филологиын нырысетӥ Частотной словарь.
Тодос дуннеын Риф Шакрисламовичез удмурт диалектъёсты эскерисен тодо. 2009-тӥ арын май толэзе Р.Ш. Насибуллинлэн лабораториез поттэ трос томъем Удмурт кыллэн диалектологической атласэзлэсь нырысетӥ книгазэ.


Кутскон бам/temp.
__NOTOC__ __NOEDITSECTION__
link= Выль статьяез кылдытыны — Мар лэсьтыны кулэ удмурт википедиын — Выль ивор гожтыны


Миннигараев, Фёдор Галиханович.
Фёдор Галиха́нович Миннигара́ев — удмурт журналист, «Моя Удмуртия» ТРК-ысь национальной вещаниея службалэн иворъёс понна кыл кутӥсь редакторез. Азьвыл ужаз «Удмурт дунне» газетын, Удмурт радиоын но Удмурт телевидениын.
Вордскемын Башкириысь Татышлы ёросысь Вукогуртын. Дышетскемын Удмурт кун университетлэн удмурт филологияя факультетаз, собере отысь ик экономикая но кивалтонъя институтын. 2007 аре Приволжской федеральной округын экономикая но калыкез улон-вылонын утён удысъя тужгес усто журналистэн лыдъямын.
Нуэ удмурт кылын ужась «Лӧпшо Педор» нимо сайт.


Зубков, Владимир Евгеньевич.
Влади́мир Евге́ньевич Зубко́в — удмурт крезьгурчи, баянэн шудӥсь, крезьгуръя педагог.
Вордскемын Алнаш ёросысь Азамат гуртын 1953 арын 29 толшоре. Шор-ёзо дышетсконзэ басьтӥз Можгалан, отын ик дышетскиз крезьгуръя школаын. Йылпумъяз Ижысь крезьгуръя училищеез но Казаньысь консерваториез. 1987–1990 аръёсы таланто пиналъёслэн школа-интернатазы директор луыса ужаз.
Владимир Зубковлэн крезьгур удысын мылысь-кыдысь тыршемез трос данъян грамотаосын пусъемын, 2000 аре солы «Удмуртиысь культура удысысь дано ужась» ним сётэмын.


Бекманов, Геннадий Иванович.
Генна́дий Ива́нович Бе́кманов — удмурт калыклэн яратоно кырӟасез; крезьгурчи (баянэн шудӥсь) но артист, Удмурт Республикаысь калык артист.
Вордскемын 1957 аре Завьял ёросысь Ожмос (ӟуч сямен: Ба́бино) гуртын. Ужа Удмурт театрын. «Катанчи» театрез кылдытӥсьёс пӧлысь огез.


Ушаков, Анатолий Алексеевич.
Анато́лий Алексе́евич Ушако́в — туж тодмо удмурт маскарчи, эстрадая «Шулдыр ӝыт» ансамбльлэн кылдытӥсез но 27 ар ӵоже кивалтӥсез.
2004 аре машинаос шуккиськыса бырыны шедиз.


Шулдыр ӝыт.
«Шулдыр ӝыт» — удмурт эстрадая ансамбль. Кылдӥз 1977 аре сентябрь толэзе Удмурт филармония бордын. Солэн кема аръёс ӵоже кивалтӥсез Анатолий Ушаков, солэн кышноез Галина Платонова но ансамбльын самой кылдытон дыръяз ужам мукет артистъёс — Ленинградын, «Ленконцертлэн» эстрада устолыкъя творческой мастерскойын (ТМЭИЛ-ын) дышетскем адямиос; ТМЭИЛ-эн кусыпсэс соос тямыстонэтӥ аръёсы но возизы — «Шулдыр ӝыт» вань дыръя ини соос отын кык пол стажировкаез пырпотӥзы. Соос сяна, ансамбльын ужам уката тодмо адямиос пӧлысь пусйыны луысал В. Дуркинэз, М. Ворончихинэз, И. Перевощиковез, Г. Ганьковез, В. Мальцевез, П. Васильевез.
Али ансамбльын 14 артистъёс, нылкышноослэн вокалъя квартетсы, инструментъёсъя но вокалъя группаос, вокалъя солистъёс но.
Ансамбльлэн популярной луэмез люконтэм герӟаськемын вал Анатолий Ушаковлэн усто организатор вылэменыз но калыкын яратэм маскарчи луэменыз. Ушаковлэн бырыны шедем бераз «Шулдыр ӝытлэн» нимыз пумен вуныны кутскиз ик. Али ансамблен кивалтэ Галина Платонова–Ушакова.


Платонова, Галина Иосифовна.
Гали́на Ио́сифовна Плато́нова (картэзъя Ушакова) — удмурт кырӟась, «Шулдыр ӝыт» ансамбльлэн кивалтӥсез но солистэз. Россиысь сӥё-дано артист.
Вордскемын Можга ёросысь Тылойыл Починка (ӟуч сямен: Ка́менный Ключ) гуртын. Йылпумъяз Ижысь крезгуръя училищелэсь вокалъя люкетсэ, собере, Удмуртиысь культурая министерстволэн каналъёсызъя Ленинградэ, «Ленконцертлэн» эстрада устолыкъя творческой студиын дышетскыны ыстэмын вал.
Анатолий Ушаковлэн кышноез. Картэз 2004 аре бырыны шедем бераз, «Шулдыр ӝытлэн» кивалтӥсез луиз.


Ворончихин, Михаил Тимофеевич.
Михаи́л Тимофе́евич Ворончи́хин — нимо-дано удмурт кырӟась. Вордскемын 1947 аре 3 мартэ Глаз ёросысь Качкашур гуртын. Ленинградысь Римский-Корсаков нимо консерваторилэн крезьгуръя училищеяз крезьгур комедиосын шудӥсь артистлы дышетскем бераз Удмуртие бертӥз; ужаз Удмурт театрын, «Италмас», «Шулдыр ӝыт» но «Арганчи» ансамбльёсын. Али калык эктонъя но кырӟанъя «Айкай» фольклор театрын солист но администратор луыса ужа.


Медведева, Алевтина Васильевна.
Алевти́на Васи́льевна Медве́дева — удмурт артист, кырӟась. Вордскемын 1970 аре Кизнер ёросысь Элекмувыр гуртын. Школаез йылпумъяса, Ижысь культурая училищеын хоръя люкетаз дышетскиз, собере «Италмас» ансамбльын ужаны кутскиз. Удмурт Республикаысь сӥё-дано артист (2000). Евгения Медведевалэн сузэрез.


Медведева, Евгения Васильевна.
Евге́ния Васи́льевна Медве́дева — удмурт артист, кырӟась. Вордскемын 1961 аре Кизнер ёросысь Элекмувыр гуртын. Школа бере Можга педучилищеын дышетскиз. Собере Ижысь 23-тӥ шор-ёзо школаын дышетӥсь луыса ужаз. Ижысь мотозаводын но ужаны кылдӥз. 1985 аре пыриське кырӟасьёслэн конкурсазы, отын пумиське «Италмас» ансамбльысь кивалтӥсен Анатолий Мамонтовен; солэн ӧтемезъя ик «Италмасын» ужаны кутске. Удмурт Республикаысь калык артист. Алевтина Медведевалэн апаез.
Евгений Медведева «Италмасысь» мукет кырӟасьёслэсь висъяське кужмо, пиосмуртлэн выллемгес ик куараеныз. Солэсь кырӟан манерзэ ӵемысь ӵошато чиганъёслэн кырӟан манеренызы.


Коми кыл.
Коми кыл — коми-пермяк кылэн ӵош ик удмурт кыллы уката матын луись кыл. Финн-угор кылъёслэн пермь группаязы пыре (удмурт но коми-пермяк кылъёсын). Азьвыл сое «коми-зырян кыл» шуылӥзы (куддыръя али но со ним уже кутӥське, коми-пермяк кылэн сурантэм вылысь).
Коми кыл удмурт кыллы матын ке но, удмуртъёслы со валантэм. Удмурт кылэн ӵошатыса, коми кылын туж трос ӟуч асэстэмъёс, озьы ик, синтаксисаз но ӟуч кыллэн влияниез туж зол шӧдӥське. Коми фонетикаын вань трос архаика тодметъёс.


Манси кыл.
Манси кыл () — ISO 639-3:..


Муско регион.
Муско регио́н — Мусколэн но Муско улослэн огъя официальной луисьтэм нимзы.


Росгидромет.
Росгидроме́т — Россиысь гидрометеорологияя но котырысь инкуазьлэн мониторингъя федераци службалэн официальной вакчиятэм нимыз (ӟуч сямен: Федера́льная слу́жба по гидрометеороло́гии и монито́рингу окружа́ющей среды́, Росгидроме́т).


Варачёв, Владимир Павлович.
Влади́мир Па́влович Варачёв — тодмо удмурт баянист, удмурт кун филармониын ужась. Вордскемын 1948 аре, кулэмын 2006 аре.


Кубыз.
1. Пельтон крезьгур тӥрлык;
2. Сиосын крезьгур тӥрлык


Кубыз (сиосын инструмент).
Кубыз — скрипкалэн удмурт калык вариантэз. Азьвыл сое киын лэсьтыло вал, али нош фабрикаын лэсьтэм скрипкаос уже кутӥсько. Азьвыл соин шудо вал ал вылэ пуктыса.
Кубыз нимлэн этимологиез тюрк: кылсярысь, казахъёс асьсэлэсь одӥг пулэсь вӧлэм скрипказэс "комуз, кобуз" кылъёсын пусъё, крашиньёс ымкрезез (варганэз) кубыз шуо. Со ик кыл мукет калыкъёсын но асэстэмын: поръёс скрипказэс "ия-ковыж" шуо, мадьяръёслэн нош "koboz" кылзы ньыль яке тямыс езо крезьгуро инструментэз возьматэ.
Калык этимологияя «та кыл кыклы люкиське. «Ку» со кыӵе ке пӧйшурлэн куэз; «быз» кыӵе ке золтэм езлэн куараез. Вашкала дыръя куэз векчи лемта кадь вандылыса, позыръяса, кыӵе ке пу борды золтыса шудозы вылэм. Соин ик сыӵе «бызгетон» шудонлы «кубыз» ним понӥлям» (Кузебай Гердкытысь со цитата басьтэмын?).
Поръёслэн ия-ковыжзы, удмуртъёслэн кубыззы выллем ик, нырысь-валысь одӥг пулэсь вӧлэм кык езо крезьгуро инструмент вылэм, 1930-тӥ аръёсы соин ал вылазы пуктыса шудо на вал ай (берло сое фабричной скрипка воштӥз). Сыӵе ик скрипказы чувашъёслэн но вылэм, шудон манерез но удмуртъёслэн выллем вылэм. Мордваос скрипказэс "гарьзе, стрепка, кайга" шуиллям. Хантъёслэн но мансиослэн одӥг езо вӧлэм "нин-юх" нимо крезьгуро инструментсы вань. Шор дауръёсы ву шапык выллем формаё одӥг пулэсь вӧлэм скрипказы ӟучъёслэн но вылэм — "гудок". Нош коми калык шудэ вылэм "си-гудӧк" нимо скрипкаен.
Кубыз трос аръёс чоже вунэтэмын вал. Берло аръёсы нимысьтыз кубызэн шудон амалъёсты но гуръёсты каллен бичаны кутскизы. Анастасия Петрова но Миклош Деметер (Печ университетысь, Венгрия) сюрс укмыс сю укмыстон тямысэтӥ арысен ветлӥзы Татарстанэ но Марий-Элэ, утчазы пересь усточиосты. Миклош дышетскиз выль кубызъёс лэсьтыны, быгатыса ачиз шудиз. «Эктон корка» студиысь Алексей Кузнецов та ужез азинтиз. Али кубызэн трос коллективъёс шудо ини (нимъёссы?).


Итерзен.
И́терзен (Uetersen) — уйшор Германиысь, Шлезвиг-Гольштейн музъемысь пичи кар. Улӥсьёсыз —18.765 адями (2006). Со интыяськемын Гамбург карлэсь ог 30 иськемын.
Ӵапак Итерзенысь 1987 аре Хельсинкие кошкем но отысь ини аслэсьтыз Россие лобамзэ кутскиз Матиас Руст.


Эчер.
Эчер (венгер сямен "Ecser", словак сямен "Ečer") — Венгриысь гурт, Будапештлэсь кыдёкын ӧвӧл. Улӥсьёсыз ог 3100 адями. Бускель гуртъёс Маглод (Maglód), Иллё (Üllő), Вечеш (Vecsés).
История.
Документъёсын Эчер нырысьсэ тодмо луиз 1315 аре, "Echer" формаын. Озьы ке но, Эчер 1100 арлэсь вашкалагес луэ ини шуыса малпан вань. Турокъёс шаере лыктэмен (1541-1699), Эчер копак буш луиз. Собере ини отчы улыны лыктӥзы словакъёс но венгръёс. 1740 аре Эчерын выль черк лэсьтэмын вал, али со — гуртлэн чеберъянэз.
Культура.
Эчер туж тодмо эктонъёсыныз (кылсярысь, «Ecseri lakodalmas» — «Эчерысь сюан»), со эктонъёсын словак мотивъёс но вань.


Козмач, Иштван.
И́штван Ко́змач (венгер сямен "Kozmács István") — мадьяр кылчи, дышетӥсь. Вордскиз 9 ноябре 1954 аре Шальготарянын. Дышетон уж нуэ Кечкеметысь колледжын но Сегедысь университетын, со сяна, Словакиысь Нитраын ужа.
1994-1997-тӥ аръёсы Удмурт кун университетын венгер кыллы дышетӥсь луыса ужаз.


Маглод.
Ма́глод (венгер но словак сямен "Maglód") — Венгриысь пичи кар, Будапештлэсь кыдёкын ӧвӧл. Улӥсьёсыз ог 9000 адями. Бускель гуртъёс Эчер (Ecser), Иллё (Üllő), Дёмрё (Gyömrő).


Ubuntu.
Ubuntu (Убу́нту) — Linux-лэн дистрибутивъёсыз пӧлысь огез.


Linux.
Linux (Ли́нукс) — Unix-выллем операци системаос пӧлысь огезлэн ядроез.
Линукс ядроез уже кутӥсь тужгес тодмо дистрибутивъёс: Debian, Fedora, Mandriva, OpenSUSE, Ubuntu


Коробейников, Алексей Владимирович.
Алексе́й Влади́мирович Коробе́йников (вордӥськиз 1961-тӥ арын) — Удмуртиысь историк, археолог, спортсмен (ву ултӥ уясь, PADI Divemaster & PADI Underwater Archaeologist огазеяськонлэн ёзчиез). РАЕ-ысь профессор. 200-лэсь ятыр научной статьяослэн, 19 монографиослэн авторзы. нимо научной журналлэн поттӥсез.
1983-тӥ арын йылпумъяз Удмурт кун университетысь историяя факультетэз. 1988-тӥ арын тодон-валан люказ СССР-ысь КГБ-лэн Вылӥ курсъёсаз (Киев городын). Отставкаысь капитан. Ас понназ ужась эскерись-исследователь, историк, мылкыдзэ сётыса ужа «Иднакар: методы историко-культурной реконструкции» журналзэ дасянлы. Наукая ужъёсаз со бадӟым саклык висъя Урало-Поволжьеын ортчем историысь учыръёсты выльысь эскеронлы, вашкала каръёсысь шедьтосъёсъя вашкала калыклэсь историзэ гожтонлы.
А. В. Коробейников 200-лэсь ятыр наукая ужъёслэн авторзы, со пӧлысь 19 нимаз книгаен, рецензиен потэмын. Со сяна, Алексей Владимировичлэн 16 изобретенилы свидетельствоез - соос улонэ пыӵатэмын археологияя удысын.
А. В. Коробейников — Россиысь Инкуазьтодон Академилэн история наука удысъя профессорез. Валтӥсь эскеронъёсыз сӥземын археологиысь шедьтосъёсты выль сямен эскеронлы но валэктонлы. Та удысъя А. В. Коробейников дасяз ни пӧртэм компьютер программаос. Кылсярысь, муысь шедьтэм пукыӵ ньӧлъёслэсь кызьы лобӟемзэс эскеронъя программа (Osseus), пукыӵ ньӧлъёсты баллистика амалъя чакланъя программа (Archer), вашкала каръёслэсь кышкытлыклэсь макем зол утиськемзэс тодонъя программа (Hillfort). Алексей Владимирович история наукае пыртӥз выль валатон: вашкала каръёслэн кышкытлыклэсь утиськон амалъёссы, соосты дунъянъя-чакланъя методика кылдытӥз. Со вылэ пыкъяськыса, эскерыны луэ котькыӵе объектлэсь кышкытлыклы дась луэмзэ.
Тодосчилэсь методиказэ уже куто эскеронъя (исследованиосъя) куд-ог центръёсын. Соя А. В. Коробейниковлы сётэмын методиказэ улонэ пыӵатэм сярысь акт.
А. В. Коробейниковлэн 6 странаосын 180 пала наукая ужъёсыз потэмын. Со сяна, та тодосчи ву пушкын уянъя вылӥ квалификациен пусъемын. Финн-угор обществолэн (Хельсинки кар) ёзчиез. Вуылэмын пӧртэм кунъёсы. Улэ Ижкарын.
Интернетэз уже кутӥсь тодосчиос пӧлысь А. В. Коробейников тужгес но яркытэз, кужмоез луэ. Солэсь ужъёссэ капчиен шедьтод Интернетысь, угось тросэз сайтъёс мылкыд каро та тодосчилэсь ужъёссэ вӧлмытыны. А. В. Коробейников ӟеч кусып возе иворъёсъя «Удмуртология» порталэн, трос ужъёссэ шедьтыны луэ та портал пыр.


Иднакар (журнал).
Иднакар: Методы историко-культурной реконструкции (вакчиятыса «Иднакар») — Ижын потӥсь научной журнал. ISSN 1994‑0599 (Online), ISSN 1994‑5698 (Print), ISSN 1994‑5744 (CD‑ROM). Сӥземын история, археология, кылтодон, этнографи удысысь ужпумъёслы. Потэ ӟуч но англи кылын. Валтӥсь редакторез — Бехтерев, Сергей Львович. Поттӥсез (продюсерез) — Коробейников, Алексей Владимирович.


Сахарных, Денис Михайлович.
Дени́с Миха́йлович Са́харных (1978) — Ижысь историк, кылчи, интернет-проектъёсын кивалтӥсь, вылӥ но ватсаса дышетон удысын ужась. «Удмуртология» сайтлэн кылдытӥсез, «Иднакар» журналлэн "Новые исследования" сериезлэн редакторез.


Удмуртология.
Удмуртоло́гия — удмурт кыллы, культуралы, историлы сӥзем интернет-портал. Кылдытэмын 2002 аре. Кылысь кылэ берыктоно ке, "удмуртология" ‘удмуртъёс сярысь тодон-валан, соослы сӥзем наука’ шуэмез возьматэ. Таӵе ним быръемын вал, сайтлэсь тематиказэ чакласа.
Порталлэн администраторез — Сахарных, Денис Михайлович.


Моргунов, Сергей Сергеевич.
Серге́й Серге́евич Моргуно́в (1966) — Ижысь медик, хирург-реаниматолог, наука удысын ужась.


Митюков, Николай Витальевич.
Никола́й Вита́льевич Митюко́в — Ижысь испанист, историк но техника удысын ужась. Техника наукаосъя кандидат, профессор. Испаниысь корольлэн зарезь академиысьтыз член-корреспондент. «ИДНАКАР» журналлэн редколлегияз пыре.


Савин, Константин Николаевич.
Са́вин Константи́н Никола́евич — Глазысь экономист, улон коммунальной возёсысь ужась. РАЕ-ысь профессор, экономика наукаосъя кандидат. 50-лэсь ятыр научной статьяослэн, 4 монографиослэн, 6 дышетскон книгаослэн авторзы.


Анисимов, Леонид Фёдорович.
Леони́д Фёдорович Ани́симов — Удмуртиысь селекционер. РАЕ-ысь профессор.


Эдлинский, Игорь Борисович.
Эдли́нский И́горь Бори́сович — Удмуртиысь эмъясь-хирург, наука ужась, ужбергатӥсь. РАЕ-ысь профессор.


Бусыгина, Елена Леонидовна.
Еле́на Леони́довна Бусы́гина — Удмуртиысь физик-твердотельщик, спортсмен.


Шутова, Надежда Ивановна.
Наде́жда Ива́новна Шу́това (ныл дыр нимтулыз Ле́комцева)— Удмуртиысь археолог. РАЕ-ысь профессор, истори наукаосъя доктор.


Бурдов, Геннадий Николаевич.
Генна́дий Никола́евич Бу́рдов — Удмуртиысь ветеринар, кун удысын ужась, наука удысын ужась. РАЕ-ысь профессор, ветеринар наукаосъя доктор. «Заслуженный ветеринарный врач РФ» дано нимзэ нуллэ.


Зеленин, Дмитрий Константинович.
Дми́трий Константи́нович Зеле́нин вордскемын 21 октябре (выль стилья 2 ноябре) 1878 аре Ватка губерняысь Сарапул утемысь Люк черкогуртын — али со Удмуртись Завьял ёросэ пыре); кулэмын Ленинградын 31 августэ 1954 аре) — этнограф, фольклорист, диалектолог, СССР-сь наукаосъя академилэн член-корреспондентэз (1925), Болгариысь наукаосъя академилэн академикез (1946).
1904 арын зеленин Юрьевысь университетэз быдэстӥз. 1916 арысен Харьков университетлэн ӟуч кылосъя профессорез, 1925 арысен Ленинград университетын этнографияя кафедраен кивалтӥсь. Ӟуч диалектъёсъя но калык поэзияя валтӥсь ужъёсыз 1900–15 аръёсы печатламын. Этнографияя бадӟым ужъёсыз шунды пуксён пал славянъёслэн материальной культуразылы но осконъёссылы сӥземын. Шаертодон удысын Зеленин эскериз Вятка пала ӟучъёслэсь кызьы вуэмзэс но отӥ вӧлмемзэс, вераськемзылэсь пӧртэмлыксэ, фольклорзэс. Удмурт, пор, башкир калыкъёслэсь улон-вылонзэс эскеронэз паськытатон-муромытон сярысь но сюлмаськиз. Зеленин — Сарапулысь музеез кылдытисьёс пӧлысь огез (1909).
Пусъемын Трудового красного знамени орденэн, СССР-сь Наукаосъя Академилэн арни медаленыз (кык пол) но премиеныз (кык пол), Ӟуч географияя обществолэн зарни медаленыз (кык пол) но азвесь медаленыз.


Киев.
Ки́ев (украин кылын "Київ") – Украиналэн шоркарез.
Шаерлэн политической, культурной, промышленной, вузкаронъя но транспортъя центрез.
Киев сылэ Днепр шур дурын. Улӥсьёсыз — ог 4130 сюрс адями.


Мункачи, Бернат.
Бе́рнат Му́нкачи () вордӥськиз 12 ноябре 1860 аре Австрия империысь Надьварад городын (али — Орадя кар Румыниын); кулӥз 21 сентябре 1937 аре Будапештын. венгер кылчи, этнограф, литературовед, фольклорист. Выжыезъя еврей; азьвыл фамилиез — "Мунк".
Венгриысь Наукая академиысь сотрудник, 360-лэсь ятыр ужъёслэн авторзы, та ужъёс пӧлын монографиос, статьяос, рецензиос, кылбугоръёс, венгер, манси, удмурт, бигер, осетин кылъёсъя но калыкъёслэн фольклорзылы но диалектологизылы сӥзем публикациос.
1885 аре Мункачи Ватка но Уфа губерняосысь куать утемъёсы удмуртъёс доры вуылӥз. 1915–16 аръёсы Эстергом дорысь лагерьын (Венгриын) 25 пленэ шедем удмурт солдатъёслэсь фольклоръя-диалектологияя материалъёс люказ.
Мункачи шунды пуксён пал Европаысь учёнойёслы удмуртъёслэн этнографизы, фольклорзы, пӧртэм диалектъёссы сярысь узыр номырин мертаны луонтэм дуно фактической материал сётӥз.


Куритиба.
Курити́ба (порутгал кылын Curitiba) — лышмор Бразилиысь кар, Парана федераци штатлэн шоркарез.


Коньсковоля.
Коньсково́ля (поляк сямен "Końskowola", МФА-я [kɔɲskɔ'vɔla]) — лымшор – шунды ӝужан пал Польшаын Пулави но Курув куспын интыяськем гурт, гминалэн шоркарез (со гмина Люблин воеводствое пыре). сылэ Курувка шур дурын. Улӥсьёсыз —.


Дуннеысь финн-угор калыкъёслэн конгрессы.
Дуннеысь финн-угор калыкъёслэн конгрессы — урал калыкъёслэн улэм интыосысьтыз лыктэм адямиослэн ӧтчамзы. Люкаськыны кутскиз Кенешо Союз куашкам бере гинэ. Со сяна, дуннеысь финн-угорчиослэн конгресслэсь со висъяське тани маин: финн-угорчиослэн конгрессазы люкасько наука ужасьёс, нош дуннеысь финн-угор калыкъёслэн конгрессазы вераськон мынэ пролитика но культура ужпумъёс сярысь.
Конгресслэн «Декларацияз» (1992) «Дуннеысь финн-угор калыкъёслэн конгрессы финн-угор но самоди калыкъёслэн представитель органзы луэ» шуыса гожтэмын ке но, солэн зэмос статусэз — огшоры общественной форумлэн кадь ик.


Удмурт кун университет.
Удмурт кун университе́т (ӟуч сямен "Удмуртский государственный университет") 1931 арын кылдытэмын вал (1972 арозь Удмурт кун педагогия институт шуыса нимаськиз).


Ӟуч кыл.
Ӟуч кыл — славян кылъёс пӧлысь тужгес бадӟымез. Украин но белорус кылъёсын ӵош пыре шунды ӝужан пал славян кылъёслэн группаязы. Удмуртиын со кыл — официальной кыл (удмурт кылэн оградын).


Тиса.
Ти́са (,,) — лымшор – шунды ӝужан пал Европаысь шур. Тиса паллян палась Дунае усе, отчы усись шуръёс пӧлын тужгес кузез луэ. Тисалэн потон интыез — Закарпатье улослэн шунды ӝужан палаз Сьӧд Тиса но Тӧдьы Тиса шуръёслэн огинэ луон интыязы).
Тисалэн кузьдалаез — 1 358 км, бассейнэзлэн площадез — 157 186 км2; Тиса, шорлыдын вераса, минутскын ог 800 м3 ву нуллыса вырӟытэ.


Кам.
Кам — бадӟым шур Россиын: бызе Удмуртилэн, Пермь шаерлэн, Киров улослэн но Татарилэн музъем вылтӥзы. Усе Волгае.


Ӟатча.
Ӟатча (ӟуч кылын Варзи-Ятчи) пичи черкогурт Алнаш ёросын, 90 км Ижкарлэсь но 55 км Аргызлэсь но 22 км Алнашлэсь, Татарилы матын. Улӥсьёсыз ог 2100 адями. Гуртын 1889 арысен санаторий вань.


Мишкольц.
Ми́школьц (венгер сямен "Miskolc") Венгриысь кар. Уйшор-Венгриылэн самой бадӟым кар. Боршод-Абауй-Земплен меделэн (ёрослэн) центрез. Улӥсьёсыз 172 637 адями (2007).


Славян кылъёс.
Славян кылъёс Европалэн карта вылаз
Серб, хорват но босняк кылъёсты ӵемысь серб-хорват кылэ огазеяло.
Славян кылъёс Европаысь куд-ог странаосын


Силез кыл.
Силез кыл славян кыл. Та кыл туж матын поляк кыллы. Ачиз нимыз "ślůnsko godka, ślůnski".
Алфавит.
Aa Bb Cc Ćć Čč Dd Ee Ff Gg Hh Ii Jj Kk Ll Mm Nn Ńń Oo Pp Rr Řř Ss Śś Šš Tt Uu Ůů Ww Yy Zz Źź Žž


Сёрег.
Сё́рег (венгер сямен "Szőreg", серб сямен "Сириг") — Венгриысь гурт, али — Сегедлэн оглюкетэз. Улӥсьёсыз пӧлын — венгеръёс (католикъёс; нимаз черксы вань) но сербъёс (православнойёс, нимаз черксы вань). Сёрег тодмо луэ вашкала дырысен. Сёрег дорын ортчиз Венгер бугыръяськонлэн (1848–1849) берпуметӥ ожмаськонъёсыз пӧлысь огез.
Сёрег гурт Сегедэн огазеямын вал 1973 аре. Али дырозь со туж тодмо луэ гыльсяська поттонэн. Котькуд гужем Сёрегын ортчыто Гыльсяська фестиваль.
Сёрегын вордӥськиз боксёр Джо Багнер (1950) (ӵошатсконъёсы пырылӥз Быдӟым Британилэн но Австралилэн флагъёс улазы).


Фаркаш, Берталан.
Берталан Фаркаш но Валерий КубасовБе́рталан Фа́ркаш (венгер сямен "Farkas Bertalan") — Венгриысь космонавт. Вордскемын 2 августэ 1949 аре. Ин сьӧры ветлӥз 1981 аре Кенешо Союзысь космонавтэн Валерий Кубасовен ӵош.


Скендинейвиен Мьюзик Груп.
Скендине́йвиен Мью́зик Груп (англи сямен "Scandinavian Music Group") — Финляндиысь ансамбль.
Кылдытэмын 2001 арын, «Ультра Бра» группалэн куашкам бераз. Со группаын азьвыл шудэм Терхи Кокконен но Йоэль Меласниеми кылдытӥзы выль ансамбльзэс, «Скендинейвиен Мьюзик Груп» шуонэз.


Сулико (кырӟан).
Сулико́ — грузин но ӟуч калык кырӟан. Кылдытэмын «Сулико» кылбурезъя. Крезьгурез — (кылбурчилэн нылыз).
Удмурт кылэ но берыктэмын (берыктӥсез — Игнатий Гаврилов).


Кралина, Надежда Петровна.
Наде́жда Петро́вна Кра́лина (в. 1923) — Удмуртиысь фольклорист но литературовед, берыктӥсь. Филологи наукаосъя кандидат, Удмуртиысь кун премилэн лауреатэз.
Вордскемын туала Саратов улосысь Вольск карын. 1942 арысен Улэ Ижын. 1942–1946 аре дышетске Удмурт кун педагогика институтын ӟуч кылъя но литературая факультетын. Распределениея Каракулино черкогуртысь ёрос школае ужаны мынэ. 1948–1951 аръёсы — Ленинградысь Герцен нимо педагогикая институтлэн аспирантураяз. Кандидат луон диссертацизэ утем бере ужа Удмурт научно-исследовательской институтын, дас ар ӵоже кивалтэ литературая но фольклоръя люкетэныз. 1963–1985-тӥ аръёсы Надежда Кралина — Удмурт кун университетысь доцент.
Надежда Петровна Кралина — 50-лэсь уно научной ужъёслэн, газет-журнал бамъёсын печатласькем статьяослэн, нимаз книгаослэн авторзы.
Тужгес тодмоез гожъямъёсыз.
Надежда Петровна Кралина трос удмурт писательёслэсь прозаен гожтэм произведениоссэс ӟуч кылэ берыктиз. Соос полын Семён Самсоновлэн, Роман Валишинлэн, Генрих Перевощиковлэн, Григорий Симаковлэн но мукет удмурт писательёслэн гожъямъёссы.


Бехтерев, Сергей Львович.
Серге́й Льво́вич Бе́хтерев — Удмуртиысь историк но политилог, истори наукаосъя доктор, профессор.


Ustani bane.
Ustani bane (Султы, бан!) — хорват калык кырӟан. Сӥземын Хорватиысь банлэн граф Карой Кун-Хедервари де Хедерварлэн венгеромытон политиказэ улонэ пыӵатыны кутскемезлы. Кырӟась вазиське Хорватиысь национальной геройлы, банлы граф Йосип Елачич фон Бужимлы.
Кырӟанлэн текстэз.
codice_1Bilo je to godine, devetsto i treće,
Kad su našu Hrvatsku stigle nesreće.codice_1
Silom hoće Hrvatsku da nam pomađari.
codice_1Ustani bane, Hrvatska te zove, zove,
Ustani bane Jelačiću!codice_1
codice_1Nema junaka, nema Hrvata,
Kao što je bio Jelačić ban.codice_1
A sada njega crna zemlja krije,
I zelena trava prekrila mu grob.
codice_1Ustani bane, Hrvatska te zove, zove,
Ustani bane Jelačiću!codice_1
Удмуртэ берыктон.
Со вал укмыстон куинетӥ аре,
Султы, бан, Хорватия тонэ ӧте, ӧте,
Нош али сое соге сьӧд музъем,
Вож турын нош согиз солэсь шайгузэ.
Султы, бан, Хорватия тонэ ӧте, ӧте,


Бадретдинов, Ульфат Шайхутдинович.
Ульфа́т Шайхутди́нович Бадретди́нов — удмурт прозаик, журналист. «Кизили» нимо удмурт нылпи журналлэн валтӥсь редакторез. Вордскемын 1957 арын 21толшоре Башкириысь Бураево ёросысь Алтаево (удмурт сямен — Алтау) гуртын.
Дышетскемез.
Тямыс аръем школаез йылпумъяса, 1972 арын Можгаысь педучилищее пыриз. Дышетскемъяз литературно-художественной кружоке ветлӥз, ӵапак соку соин кивалтӥзы писательёс Григорий Данилов но Николай Байтеряков. Со вакытэ ик Ульфат Бадретдинов гожтэ аслэсьтыз нырысетӥ веросъёссэ. Соос печатламын вал «Советской Удмуртия», «Дась лу!» газетъёсын, «Молот» журналын. «Дась лу!» газетэн автор нырысьсэ тодматске 1969-ти арын, туж мыло-кыдо ужась юнкор луэ.
Училищеез йылпумъямез бере, ас гуртаз дышетӥсь луыса ужаз. Армиысь бертыса, кык ар Большой Качакысь шор-ёзо школаын тыршиз (Башкирия,Калтаси ёрос). Удмурт кун университетлэн филология факультетлэн заочной люкетаз дышетскыны пыриз.
Ужамез.
1982 арын «Советской Удмуртия» газетэ ужаны кариськиз. 1990–1992-ти аръёсы «Инвожо» журналлэн валтӥсь редакторезлэн воштӥсез вал. 1992 арын сентябрь толэзьысен «Кизили» журналын — валтӥсь редакторлэн кивоштӥсез, 1995 арын июле — валтӥсь редакторез. 2000 арысен Россиысь гожъяськисьёслэн огазеяськоназы (СП РФ) пыриз.
Гожъямъёсыз.
Егит лыдӟисьлы Бадретдинов ас музъемзэ, дорзэ гажан мылкыд пыӵатэ, тодон-валан люканы дышетэ. Лыдӟисез но азьтэм луыны кулэ овол – мед со тунсыкъяськоз котыр дуннеен, выжыосыныз, инкуазь радъяськемен. Книгаосыз чакламын школае ветлӥсь пичи но шоро-куспо арлыдо пиналъёслы. Прозаик бадӟым саклык висъя нылпиез дышетонлы, морально-этической дунъетъёслы, ас семьядэ, ӵыжы-выжыостэ, бускельёстэ, гуртоостэ, музъемдэ но вордӥськем палъёстэ гажанлы.
1988 арын поттӥз веросъёсын нырысетӥ сборниксэ — «Сяська сюлэмын но жужа». Татчы 14 верос пыремын, ваньзы соос вакчиесь, нылпилы чебер инкуазь дуннеез усьто, малы ке но дышето, визьнодало. «Кытын ти, фаэтъёс?» веросэз фантастика амалэн гожтэмын. Инсьӧрысь вуэм муртъёслэн улон мадёссы верамын, атомной кужымез урод малпанъёсын уже кутэмен сэрен планетазы пуштӥз, вань улисьёсыз быризы. Автор геройёсыз пыр адямиос шоры возьматэ кадь. Юанъёс пуктэ: малы адями сётэм инкуазез уг утьы, малы тодон-валанэз кулэтэм оре кыске, кин кыл кутоз асьме понна? Асьсэос ик адямиос, пиналлы тае визьматыны турттэ кадь автор. Радиация, пӧртэм шуге-леке сюронъёс мед милемыз палэнтозы!
Азьланяз эшшо потылӥзы на таӵе книгаосыз: «Мар луоз ӵуказе?» (Ижевск, 1991), «Мар со кадик?» (1994).
«Мар луоз ӵуказе?» сборникын веросъёс но пьесаез печатласько. «Алтау усьтэ синъёссэ» маде: кык пичи пиос сэрттыны туртто гуртсылэсь нимзэ, пӧрмемзэ, кылдэмзэ. Бигер кылысь со «горд гурезь» шуыса берыктиське, пе. «Чагы пӧсьтурын» веросын автор юмор амалэн шудэ. Серемес но, тунсыко но таӵе гожтосэн тодматскыны. «Кыче тон, Витя» пьесаез потэмын, озьы ик куд-ог азьлогес печатлам ужъёсыз («Велосипед» но мукет).
«Мар со кадик?» — пиналъёслы яркыт бадӟым книга, Александр Абрамовлэн суредъёсыныз чеберъямын. Татчы пыремын куд-ог печатлам веросъёс, озьы ик выльёсыз: «Дыртӥсь Эльза», «Кужмо... ӵужкушманъёс», «Юн кор» но мукет. «Юный корреспондент» кылэн шудон пример вылын но адӟиськом авторлэсь кылэз шӧдэмзэ, юморен гожъяськыны быгатэмзэ, дуннеез шулдыр синмын учкемзэ.
1993 арын «Кенеш» журналын «Ӵушъял вордӥське веньёстэк» повестез потэ.
1997 арын «Удмуртия» издательствоын «Ӧте...» нимо пичи классъёсын дышетскись пиналъёслы сценкаосын но сценарийёсын книга дасямын. Суредъёссэ быдэстэ «Кизили» журналысь нылпиослэн яратоно суредасьсы Василий Мустаев. Татын пӧртэм сценкаос, нотаосын кырӟанъёсын сценарийёс, Выль арез пумитаны «Дырез юбое уд думы» чебер кыз котырын шудон потӥзы. Со арын ик ас уксёеныз «Серекъян – адскисьтэм кужым» юморескаосын сборник печатла. Суредъёссэ дася тодмо суредась но архитектор К. Галиханов. Та книгаын озьы ик азьланьтӥське удмурт гурт, семья, будон сюрес, ӵошен тупаса улон тема. 2000 арын «Инвожо» журналын «Шордӥн» автобиографи повестез потэ. Со книга потэмын нимаз ӟуч берыктэмен но (берыктӥз А. Демьянов) – «Шордин, седцевина моя зоревая» (2004).
2002 арын У. Бадретдинов лыдӟись дорозь «Пальпотон но малпаськон» аспӧртэм сборниксэ вуттэ. Веросъёсыз, сценкаосыз но кылбуръёсыз малпаськыто, визез ужато. Та книгаез дышетскон пособие кадь но уже кутыны луэ. Кылсярысь, «Лобо луд ӟазегъёс», «Эдгарлэн часэз» веросъёс (соос загадкаос кадь, пумазы юан кылдэ). «Ульчаын» сценка сюресъёстӥ мынон правилоосты сӥлы карыны дышетэ, сюрес вылын сак луыны косэ. «Эшъёсы-букваосы» сценка умой луоз азбукаез, гожъяськонэз дышетыны кутскись пиналъёслы, сое озьы ик дышетисьёс уже кутыны быгатозы.
Берпуметӥ потэм книгаез — «Ӵушъял вордиське веньёстэк», Ижевск, «Удмуртия», 2007 – повестьёсты, веросъёсты, пьесаосты люка. Та зӧк синмаськымон книгаын вужъёсыз но, выльёсыз ужъёс потӥзы.
Писатель туннэ нуналэ но туж чырмыт гожъяське «Кизили», «Инвожо», «Кенеш» журналъёсы. Куд-ог произведениосыз ӟуч, коми, коми-пермяк, башкир, бигер кылъёсы берыктэмын, кӧняез ке «Мурзилка», «Миша», «Вилы» журналъёсын печатламын, учебникъёсы но пособиосы пыртэмын.
Ужъёсыз сярысь.
Лаптев А. Ӝужалоз-а сяськаез? // Сов. Удмуртия. 1988. 5 мая.
Сергеев В. Следующая книга — впереди // Удм. правда. 1988. 9 июня.
Хайдаров Р. Эшъесы-юлтошъёсы // Сов. Удмуртия. 1990. 3 июня.
Лаптев А. Улӟозы-а мертосъёс? // Дась лу!. 1991. 18 дек.
Ходырев Г. Тау тыныд, Алтау калык! // Удмурт дунне. 1993. 26 мая.
Смирнов В. Чузъясько чингыли куараос // Ӟечбур!1996.14 марта.
Ходырева И. Синмаськымон кузьым // Вордскем кыл. 1996. № 3.С. 22-23.
Рашит Хайдар. Саке шедиз «САК» //Удмурт дунне. 1997. 6 сент.
Тихонова Л. Адӟиське-а серекъянлэн кужымез? //Удмурт дунне. 1997. 27 нояб.
Зайцева Т. Туала нылпи проза сярысь коня ке малпанъёс //Кенеш. 2000. № 8.С.58–61
Зайцева Т. Современная удмуртская детская проза // Финно-угристика на пороге третьего тысячелетия. Саранск, 2000.С.395-397.
Лаптев А. Малпаськон гизьыез улӟыто // Ӟечбур! 2002. 29 августа.
Зайцева Т. Туала нылпи прозалэн азинскемез // Движение эпохи — движение литературы. Удмуртская литература двадцатого века: Учебное пособие для студентов, обучающихся по филологическим специальностям. Ижевск: Издательский дом «Удмуртский университет», 2002. С. 236–244.
Лаптев А. Выль книгаос // Ӟечбур! 2004.17 июня.
Перевощикова М. Путешествие в шордин // Удм. правда. 2004. 21 июля.
Зайцева Т. Духовные начала творчества: к проблеме развития современной мемуарно-биографической прозы // Современная удмуртская проза. Ижевск, 2006. С. 139—141.
Зайцева Т. Понять ребенка: об удмуртских книгах для детей.// Современная удмуртская проза. Ижевск, 2006. С. 155–159.
Романова Г., Зайцева Т. Нылпиосын но нылпиослы. Ульфат Бадретдиновлы — 50. // Кенеш. 2007. № 1. С.92–95.
Хайдаров Р. Пальыштыклэн эшез. // Удмурт дунне. 2007. 17 января.
Харисова Т. «Ӵушъял вордиське веньестэк».// Ошмес. 2008. 31 января.


Париж.
Пари́ж (француз сямен Paris, лыдӟы: Пари́) — Францилэн шоркарез, шаерлэн экономикая, политикая, ужбергатонъя но культурая центр. Интыяськемын Францилэн уйшор люкетаз, шор палазгес, Сена шурлэн ярдуръёсаз. Улӥсьёсыз 2 144 700 адями (2005), нош Парижен одӥг агломерацие пырись улон интыосты ке лыдъяно, та лыдпус 12 миллионозь будоз. Кар музъемлэн быдӟалаез — ог 105 квадрат километр.
Историысьтыз.
Париж асьме эралэсь азьвыл III даурлэн шораз кылдӥз, со интыын вал кельт выжыос пӧлысь огезлэн — паризийёслэн — карзы. Вашкала римъёс сое латин сямен Лютеция "(Lutetia)" шуыса нималлязы (шонерзэ ке верано, та ним туж трос вариантъёсын пумиське: "Lutetia Parisiorum, Leucotecia Parrhisiorum, Leucotetia Parrhisiorum, Lotitia Parisiorum, Lucotetia, Lukotekia, Lukotokia, Lutecia, Lutetia, Luticia, Lutitia"). Лютеци сярысь иворъёс нырысьсэ гожтыса кельтӥз Юлий Цезарь галлъёсын ожъёслы сӥзем книгаяз (а.э.а. 53 арын луэм учыръёсты вераса). Асьме эралэн ог 300 араз та карез ӵапак «Париж» выллемгес нимъёс улсын пусйылыны кутскизы (та нимъёслэн но вариантъёссы туж трос вылӥллям: "Pariseus, Parisia urbs, Parisiaca urbs, Parisiacensis, Parisiensis, Parisii, Parisiorum urbs, Parisium, Parisius, Parisus, Parius, Parixius, Parrhisii, Parysiensis, Parysius, Parysyus, Varisium"). Кар нимлэн удмурт чузъяськемез меӵак ӟуч кылысь басьтэмын вал, нош ӟучъёс сое та формаын ик полякъёслэсь асэстӥллям.
Париж — историын туж тодмо кар. Татын ортчиз Быдӟым француз революция, татын ик вал Париж коммуна. Париж вӧзын интыяське Версаль.
Туннэ но Парижлэн дунне политикаын интыез дуно луэ: Парижын интыясько ЮНЕСКО-лэн, Экономика удысын ӵош ужанъя но азинсконъя организацилэн, Калыккуспо вузкарон палаталэн валтӥсь офисъёссы.
Вынкаръёс.
Парижлэн,Рим сяна, мукет вынкаръёсыз ӧвӧл. Со юри озьы лэсьтэмын, Парижлэсь но Римлэсь историын укыр дано луэмзэс юнматон вылысь: француз сямен, "Seule Paris est digne de Rome; seule Rome est digne de Paris" (Париж гинэ Римлы дано луэмезъя тупа, Рим гинэ Парижлы дано луэмезъя тупа).
Со сяна, Парижлэн пӧртэм кунъёсын ог 30 эшкаръёсыз вань на (Россиын — Муско но Санкт-Петербург).


Руан.
Руан (француз сямен Rouen –) — Нормандилэн (Францилэн уйпал-шундыпуксён палаз) интыяськем кар. Улӥсьёсыз —.
Руанын тюрьмаын пукиз но сутыса быдтэмын вал Жанна д’Арк (али бырон интыяз модерн стильын черк пуктэмын).
Озьы ик Руан тодмо Нотр Дам де Руан черкеныз, кудзэ ӵемысь суредалляз Клод Моне.


Альвре, Пауль.
Па́уль А́львре (Paul-Johannes Alvre, Па́уль-Иоха́ннес Ю́ханович А́львре) — эстон кылчи.
Вордскиз 3 толшоре 1921 аре, кулӥз 18 ноябре 2008 аре Тартуын.
Дышетскиз Хельсинкиысь университетын. 1946 аре дышетскемзэ быдтэ но Ювяскюляысь педагогика университетын эстон кылъя лектор луыса ужаны кутске (1948 арозь).
1948 аре Кенешо союзэ бертэ но Вильяндиын эстон шор школаын ужаны кутске. 1966 аре кандидат луон диссертацизэ уте. 1968 арысен — Тартуысь университетын: 1970 арозь — дышетӥсь, 1970–1993 аръёсы — профессор. 1993 аре отставкае кошке (professor emeritus луэ), но дышетӥсь луыса ужамысь уг дугды.
Лыдӟиз лекциосын курсъёсты: финн литературной кыллэн историезъя, семантикаезъя, фразеологиезъя но исторической морфологиезъя; водь кылъя, Балтикаысь финн кылъёслэн сопоставительной грамматиказыя, урал кылъёслэн лексикологизыя но морфологизыя. Солэн кивалтэм улсаз утемын 15 диссертация.
Солэн ваньмыз сямен ужъёсыз сӥземын Балтикаысь финн кылъёслэн морфологизылы но лексикологизылы.


Климов, Константин Михайлович.
Константи́н Миха́йлович Кли́мов — Удмуртиысь тодмо искусствовед, искусствоведени наукаосъя доктор. Вордскемын 1946 аре, кулӥз 2008 аре, 8 ноябре Ижын.
Константин Климов кема аръёс ӵоже ужаз удмурт калык искусствоез эскерон бордын. Уно статьяос сяна, со гожтӥз ньыль бадӟымос альбомъёс-монографиос: «Удмуртское народное ткачество» (1979), «Удмуртское народное искусство» (1988), «Традиционное декоративное искусство удмуртов» (1994), «Ансамбль как образная система в удмуртском народном искусстве ХIХ-ХХ вв.» (1999).


Ханты кыл.
Ханты кыл () — ISO 639-3:..


Рига.
Ри́га (латви кылын Rīga) — Латвилэн шоркарез, самой бадӟым кар Прибалтикаын. Шаерлэн политической, культурной, промышленной, вузкаронъя но транспортъя центрез. Улӥсьёсыз – 715 900 адями, латышъёс: 303.165 (42,3%), ӟучъёс: 297.561 (41,5%).


Латвиысь университет.
Ла́твиысь университе́т () — самой бадӟым но вуж университет Латвиын: кылдытэмын 1919 арын; отын дышетске 28 сюрс студент. Интыяськемын Ригаын.


Finnugor Világ.
Finnugor Világ («Финн-угор дунне») — арлы быдэ ньыль пол потылӥсь научно-популярной журнал. Сое кылдытӥз 1996 аре венгер кылчи Силард Тот, кин 1996-1998 аръёсы журналын валтӥсь редактор луыса ужаз. 1999 арысен редколлегилэн кивалтӥсез — проф. Шандор Чуч ("Csúcs Sándor").
Журналлэн официальной поттӥсез нырысь вал частной фирма Waldberg Bt., собере Thielert Bt.


Хелимский, Евгений Арнольдович.
Евге́ний Арно́льдович Хели́мский — ӟуч кылчи. Филологи наукаосъя доктор (1988), профессор.
Вордскемын 1950 аре 15 мартэ, кулэмын 2007 аре 25 декабре.


Парвус.
Па́рвус ("Párvusz") — венгер сурадасьлэн Но́рберт Кишшлэн творческой нимыз. Вордскиз Будапештын 1 мартэ 1981 аре. Дышетскиз Будапештын но Сегедын.
Ужъёсыз.
Парвуслэн суредъёсыз ӵемгес сьӧд-тӧдьы буёло, дырын-дырын со суреда акварелэн. Ужан манераз Венгриысь Эндре Саслэн но Нидерландысь Мауриц Эсхерлэн влияниез шӧдӥське. Таӵе стилья Парвус нырысетӥ суредзэ «Вордскем музъем» 2004 аре кылдытӥз. Берло вакытэ пу вылэ ӟырдатэм кортэн суреда но.
Кӧня ке суредъёсыз али Норвегиын адӟытонэ пуктэмын.


Тартуысь доцент ӝыт.
Тартуысь доцент ӝыт - кунсьӧр дышетӥсьёслэн клубзы Тартуысь университетын; официальной нимыз (немец кылын) "Dorpater Dozentenabend". Сое усьтӥз 2001 аре Силард Тот.


Тартуысь университет.
Та́ртуысь университе́т (эстон кылын: Tartu Ülikool, ӟ. Тартуский университет, англ. Universtity of Tartu). Тужгес бадӟым но вуж университет Эстониын: кылдытэмын 1632 аре; отын дышетске 17 сюрс студент. Тартуысь университетын 10 факультет но 5 колледж ужа (2008).
Интыяськемын Тартуын, но куд-ог колледжъёсыз мукет каръёсын ужало но. 1940–1941 аръёсы но 1944–1989 аръёсы Tartu Riiklik Ülikool (Тартуысь кун университет) шуыса нимаське вал.


Гумбольдт университет.
Гу́мбольдт университе́т (немец кылын: Humboldt-Universität zu Berlin). Самой вуж университет Берлинын: кылдытэмын 1810 арын. Отын дышетске 28 643 студент.


Таллинысь университет.
thumb
Та́ллинысь университе́т (эст. Tallinna Ülikool (TLÜ), ӟ. Та́ллинский университе́т (ТЛУ), англ. Tallinn University) кылдытэмын 2005 аре, азьвыл «Таллин педагоги университет» шуыса нимаське вал; отын дышетске 8500 студент. Таллинысь университетын 18 институт но университет бордын Таллинын но мукет каръёсын 4 колледж ужа.


Нарва.
Нарва (эст. Narva) — Эстониысь кар. Интыяськемын Нарва шур дуре. Улӥсьёсыз 65 900 адями - ӟучъёс: 53 300 (80,9%), эстонецъёс: 2600 (3,9 %, 2009 ар).


Тарту.
Тарту (эст. Tartu, фин. Tartto) – Эстониысь кар.


Толшор.
Толшор — Григориан календарьлэн 1-тӥ толэзез. Нуналъёсыз 31.


Тулыспал.
Тулыспал — Григориан календарьлэн 2-тӥ толэзез. Огшоры, касьян луисьтэм аре, нуналъёсыз 28, касьян аре — 29. 1930-1931 аръёсы СССР-ын февральлэн 30 нуналэз вал.


Южтолэзь.
Южтолэзь — Григориан календарьлэн 3-тӥ толэзез. Нуналъёсыз 31.


Оштолэзь.
Оштолэзь — Григориан календарьлэн 4-тӥ толэзез. Нуналъёсыз 30.


Куартолэзь.
Куартолэзь — Григориан календарьлэн 5-тӥ толэзез. Нуналъёсыз 31.


Инвожо.
Инвожо — Григориан календарьлэн 6-тӥ толэзез. Нуналъёсыз 30.


Пӧсьтолэзь.
Пӧсьтолэзь — Григориан календарьлэн 7-тӥ толэзез. Нуналъёсыз 31.


Гудырикошкон.
Гудырикошкон — Григориан календарьлэн 8-тӥ толэзез. Нуналъёсыз 31.


Куарусён.
Куарусён — Григориан календарьлэн 9-тӥ толэзез. Нуналъёсыз 30.


Коньывуон.
Коньывуон — Григориан календарьлэн 10-тӥ толэзез. Нуналъёсыз 31.


Шуркынмон.
Шуркынмон — Григориан календарьлэн 11-тӥ толэзез. Нуналъёсыз 30.


Толсур.
Толсур — Григориан календарьлэн 12-тӥ толэзез. Нуналъёсыз 31.


Берлин.
Берлин (нем. Berlin) — Германилэн шоркарез.


Киров.
Ки́ров — Россиысь кар, Киров улослэн центрез. 1780-ти арозь Хлынов, 1780–1934-ти аръёсы Вятка.
История.
Киров карлэн историез
Ватка шурлэн паллян ярдураз сылэ но шур кузя 20 искем кыстӥське. Мусколэсь 896 иськемлы палэнын интыяськемын. 2002-тӥ арын ортчытэм Россиысь калыкез лыдъян-чотанъя Кировын 503 сюрс адями улэ. Кар люкемын ньыль ёрослы: Ленин, Первомай, Октябрь но Нововятской.
Лулчеберет юртъёс.
"Театръёс": Драматической кун театр, Егит учкисьлэн театрез, Мунё кун театр. "Музейёс": Краеведческой музей, В.М но А.М Васнецовъёс нимо чеберлыкъя музей (усьтэмын 1910-тӥ арын, архитекторез – И. Дюсор де Невиль), М.Е. Салтыков-Щедринлэн музеез, А.С. Гринлэн музеез, К.Э. Цилковский нимо музей, Вятка улосысь чеберлыко киужъёсъя музей. Дано луэ «Дымковской шудон» арбериосын.
Архитектурной синпелетъёс: Трифоновской монастырьлэн Успенской соборез (1686), кар паркын А.Л. Витберг архитекторлэн проектъёссыя ӝутэм юртъёс, XVIII дауре классицизм амалэн пуктэм улон коркаос, Троицкой черк (1770).
Экономика.
Валтӥсь "заводъёс": «Лепсе нимо электромашзавод», «Маяк», «Физприбор», «Крин» но мукетъёсыз. Валтӥсь "комбинатъёс": пыдкутчан, «Исток», текстильной. Валтись "фабрикаос": спичка поттон, крезьгур инструментъёсты поттон.
Сюрес ёзъёс.
Порт. Аэропорт. Горький нимо чугун но федеральной машина сюресъёс.
Кировын улӥзы гожъяськисьёс М. Е. Салтыков-Щедрин, А. С. Грин, суредасьёс В. М. и А. М. Васнецовёс, К. Э. Циолковский, эмчиос В. М. Бехтерев но А. Н. Бакулев, революционеръёс А. И. Герцен но С. Н. Халтурин


Вӧсьлыко Петыркарысь кун университет.
Вӧсьлыко Петыркарысь кун университет (ӟуч Санкт-Петербургский государственный университет, вакчиятэм формаын — СПбГУ; англи кылын Saint Petersburg State University). Россиысь тужгес вуж университет: кылдытэмын 1724 аре. Интыяськемын Вӧсьлыко Петыркарын, отын дышетске ог 30 сюрс студент. Вӧсьлыко Петыркарысь кун университетын 21 факультет, 13 эскерон институт но 1 колледж ужа.
СПбГУ-лэн ректорез — проф. Кропачев, Николай Михайлович.


Кузебай Герд.
Кузебай Герд (зэмос нимыз "Кузьма́ Па́влович Ча́йников") — удмурт кылбурчи, фольклорист но этнограф. Удмурт кылын гожъям кылбурчиос пӧлысь одӥгез тужгес тодмоез но кужмоез.
Вордскемын 2-тӥ толшоре 1898-тӥ арын туала Вавож ёросысь Покчивуко гуртын). 1912-тӥ-16-тӥ аръёсы дышетскиз дышетӥсьёсты дасянъя Кукаркаысь семинариын. 1916-тӥ-1918-тӥ аръёсы кивалтӥз Бадӟым Учаысь кык классъем школаен, берлогес кивалтыны ӧдъяз Малмыж уонолэн удмурт отделэныз. Уездын кылдытӥз удмурт школаос но Выль Мултанысь педтехникум. Озьы ик усьтӥз нырысетӥ удмурт нылпи юртъёс. 1920-тӥ арын поттыны ӧдъяз «Муш» нылпи журнал.
1922-тӥ-1925-тӥ аръёсы дышетскиз Литературно-художественной Вылӥ институтын, 1926-тӥ-1929-тӥ аръёсы тодон-валан люка аспирантураын. Татын со матысь тодматске но эшъяське А. Луначарскиен, Д. Фурмановен, С. Есенинэн, В. Маяковскиен но трос мукет адямиосын.
1923-тӥ арын Герд кичӧлтэмъя кылдӥз удмурт калыклэн культураезлы сӥзем «Бӧляк» огазеяськон. 1926-тӥ арын кылдӥз удмурт гожъясьёслэн нырысетӥ ВУАРП огазеяськонзы.
Гердэз пытсэт сьӧры келязы 1932-тӥ арын, янгыше уськытӥзы СОФИНлэн (Финн выжыысь калыкъёсты мозмытон союзлэн) ужезъя. нырысь пуктӥзы 10 арлы, собере 1-тӥ шуркынмонэ 1937-тӥ арын туала Карелиысь Медвежьегорск ёросысь Сандормох гурт вӧзын ыбизы. Тодосчилэсь ӟеч нимзэ берыктӥзы 1958-тӥ арын.
Кузебай Герд гожъяськиз удмурт но ӟуч кылын. Кылбуръёсыз кылдӥзы удмурт калык кырӟанъёс но выжыкылъёс улсын. Улэп дыръя кылбуръёсыз потӥзы "Крезьчи" (1922), "Сяськаяськись музъем" (1927), "Лёгетъёс*(1931) сборникъёсын.
Герд - удмурт нылпи литературалэсь инъетсэ кылдытӥсь, пиналъёслы дасяз 80-лэсь трос кылбуръёс но 40 веросъёс. Покчи классъёсын дышетскисьёслы кылдытӥз "Шуныт зор" (1924), "Выль сюрес" (1929), "Арифметика" (1925) учебникъёс. Со сяна, Кузебай Герд - фольклорлы, этнографилы, кыллы но лиературалы сӥзем уно 100 статьяослэн авторзы. Аспирантураын дышетскыкуз, со дасяз "Удмуртская загадка" но "Родильные обряды и восточнофинская колыбель" диссертациоссэ (утемын ӧвӧл).


Романов, Роман Александрович.
Роман Александрович Романов (кушем нимыз KAZAKofSKY) - Ижкарысь удмурт SEO-оптимизатор, веб-мастер но блоггер. Вордӥськемын Удмурт АССР-ысь Алнаш ёросысь Казакгуртын 11 толшоре 1986 арын. Ужа удмурт кылэз вотэсэ пыӵатон но вӧлмытон бордын. Тунсыкъяське SMO, SMM, SEA но SEM вотэсын вӧлмытон амалъёсын.


Удмуртлык.
Удмуртлык — ВКонтакте.ру социальной вотэсысь дуннеысь вань удмуртъёслэн кусып возён группазы. Кылдытэмын Романов Роман Александровичен 9-тӥ шуркынмонэ 2007-тӥ арын.
«Удмуртлыклэн» юрттэменыз туж вакчи дыр куспын (коня ке толэзь) луиз кыскыны удмурт кылын тематической вераськонъёсы но ченгешонъёсы сомында пыриськисьесты (студентъёсты, пинал тодосчиосты, артистъёсты, музыкантъёсты но тодмо адямиосты), конязэ люкан та дырозь люканы оз быгаты одигез но удмурт Интернет-проект; Удмуртлыклэн тусызъя ик кылдытэмын вал трос мукет тематической группаос – кылсярысь, Шунды огазеяськонлэн, Юмшан промолэн, Туала удмурт егитъёслэн группаоссы, портэм удмурт кизилиослэн Фан-клубъёссы но мукет.
Вконтакте.ру вотэсэз ниманы луэ Веб 2.0 сервис. Интернет кылдэм дырысен солэн азискон концепциез (али нимаське веб 1.0) вал таче: вань активной Интернет-пыриськисьес (контент лэсьтисьес) но пассивной пыриськисьес (контент лыдзисьес). Практикаын со вал тазьы: Интернет-пыриськисьеслэн ог-люкетэз лэсьтэ вал сайтъес, кудъессэ ке выльдыны но азинтыны мукет пыриськисьеслы луонлык уг сетиськы вал технически. Соин ик интернетлэн азинсконэз шонерак герзаське вал сайтъес лэсьтисьеслэн активностенызы.
Веб 2.0 – лэн концепциез активной но пассивной пыриськисьес куспысь гожъёсты чушылэ. Пассивной пыриськисьёслэн луонлыксы вань контент лэсьтонэ пыриськыны (ас мылкыдзыя интыяны текст, графика но мультимедиа), нош прокетъеслэн администраторъёссылэн ужазы пыре на мукетъеслы сыче технической луонлыкъёс сётыны. Та учыре проектлэн азинсконэз шоненрак герӟаськемын сайтлэн пыриськисьёсызлэн лыдзылэсь но соослэн активностьсылэсь. Веб два ноль проектъёслэн ужамзы туж зол будэтэ куммуникациослэсь уровеньзэ, трос выль коммуникативной каналъес кылдытэ, кудъесыз ке сето пыриськисьлы моральной вознаграждение.
Вконтакте.ру проект кылдытэмын вал сизьыл 2006 арын. Со дырозь вал на мукет социальной вотэсъёс (одноклассники.ру, мой круг но мукет), кудъёсыз ке уг сето вал коммуникационной проектъес кылдытыны луонлык. Кунгож сервисъёс (Майспейс, Фэйсбук но мукет) популярноесь ой вал, англи кылэз тодымтэеен. Та мугъёсты лыдэ басьтыса малпаны луэ вал ни, социальной вотэсъсесты уже кутон жоген интернетлэсь удмурт секторзэ паськытатоз шуыса. Туннэ нуналэ ВКонтакте.ру проект луэ тужгес но бадӟымез источник, кытысь ке шедьтыны луэ удмурт мультимедийной контент (крезьгуръес, клипъёс, туспуктэмъёс но мукет).
ВКонтакте.ру прокетысь Удмурт группаосы пыриьскисьес пӧлы пыро Удмуртиысь таӵе тодмо адямиос но – Татьяна Ишматова, Георгий Грязев, Алекскей Ложкин, Надежда Уткина, Леонид Гусев, Дмитрий Загребин, Павел Поздеев, Леонид Гонин но трос мукетъесыз, со сяна татысь шедьтоды на ваньзэсты сямен мукет удмурт Интернет-проектъёслэсь администраторъёссэс.
Эшшо одӥг веб два ноль проект усьтӥськиз 2008-тӥ арын - Со Юмшан промо группалэн сайтэз – «Удмуртский трансляционный сайт: трансляция удмуртскиз идей, звуков, текстов, фото-видео, электронных сувениров». Та проект луэ удмурт мультимедиа контентлэн быдӟалаезъя кыкетӥез источникез.
Вконтакте.ру проектысь удмурт группаос но Юмшан промолэн проектэз пыриськисьёссылы социальной вотэсъёслэн форматэнызы вераськыны ӟеч сям пыӵато.


Антонов, Дмитрий Геннадьевич.
Дмитрий Геннадьевич Антонов — удмурт дизайнер (графикая дизайн, веб-дизайн). Вордӥськемын Алнаш ёросысь Кузьымгуртын 9-тӥ толшоре 1986-тӥ арын. Али ужа «Инвожо» журналын верстальщик, дизайнер но веб-мастер луыса.


PT Sans.
PT Sans — свободно распространяемый компьютерный шрифт без засечек производства ПараТайп. Поддерживает удмурт кыл.


XXI Олимпия тол шудонъёс.
XXI Олимпия тол шудонъёс (ӟуч. XXI Зимние Олимпийские игры, Зимние Олимпийские игры - 2010; англ. 2010 Winter Olympics, фр. Jeux olympiques d'hiver de 2010) — Канадаысь Ванкувер карын 2010 аре 12 февральысен 28 февралёзь ик ортчоно калыккуспо спортъя ужрад.


Шыр тырыса (шудон).
Шыр тырыса — удмурт калык нылпи шудон. Люкасько 4-5 пиналъёс. Огзэ быръё "шыр тырисе", огзэ "тодӥсе". Шудон понна кулэ чаг яке пичи арбери ("шыр"), кудзэ луэ ватыны кырыме. Шыр тырись пукись пиналъёсты ортче, кудӥзлы ке кияз шыр понэ. Тодӥсь кулэ тодыны кинлы шыр понэмын. Шедьтӥз ке, со шыр тырись луоз, нош шедьтем мурт — тодӥсь.


Паул де Леу.
Па́ул де Ле́у (нидерланд сямен "Paul de Leeuw") - Нидерландысь комик, юморист, кырӟась но актёр. Вордскемын 1962 аре 26 мартэ Эйселмондеын (та - Роттердам карлэн люкетэз, соин ӵемысь гожъяло, со Роттердамын вордскемын, пе).
Паул де Леу тодмо луиз XX даурысь тямыстонэтӥ аръёслэн пумазы - укмыстонэтӥ аръёслэн кутсконазы телевидениысь комик луыса ужакуз. VARA телекомпаниын шоузэ нуыкуз, со ӵемысь серем карылӥз нидерланд шоу-бизнес удысын ужась адямиосты, таин уката тодмо луиз калык пӧлын.
Со сяна, кырӟась луыса но Паул де Леу туж дано. Сое яратӥсьёс но, яратӥсьтэмъёс но соглаш луо, талантэз туж бадӟым шуыса. Де Леулэн кырӟамез туж лирической, эмоциосын пачылмемын, куараезлэн тембрез но аспӧртэмлыко.
Паул де Леу но нидерланд кырӟась Адье (2008)
Тужгес тодмо альбомъёсыз.
Де Леу кырӟась но комик гинэ ӧвӧл, со киноактёр но.
Аслаз улонэз.
Де Леу аслэсьтыз гомосексуал луэмзэ уг ваты. Партнёрез - Стефан Нюхтер (нидерл. Stephan Nugter), соослэн кык вордос пиоссы - Кас но Тоби.


Пичи Пурга.
Пичи Пурга - Удмурт шаерысь бадӟым черкогурт (село). Со Пичи Пурга ёрослэн центрез луэ. Интыяськемын Ижлэсь 37 иськемлы палэнын, Удмурт Республикалэн лымшор палаз. Черкогуртлэсь кыдёкын ик ӧвӧл Бигер республика: 4 иськемлы палэнын сылэ бигер шаере пырись Огырчи город - Горький чугун сюреслэн Иж ёзэзлэн станциез.
Гуртлэн историез.
Пичи Пурга черкогуртлэн нимыз кылдэмын вашкала удмуртъёслэн Пурга воршуд нимзылэсь. Пурга черк усьтӥськиз 1859-тӥ арын, но сое йылозяз-пумозяз ӝутон йылпумъяськиз ай вуонояз 1860-тӥ арын. Со аре ик 12-тӥ толсуре черк освятить каремын но Михаил Архистратиглы сӥземын. Дыр ортчемъя Пичи Пургаысь пу черк куашкан калэ вуиз, 1902-тӥ арын со интые ӝутэмын вал излэсь черк. Таиз бакель каремын 1902-тӥ арын 3-тӥ январе.
1921-тӥ арозь Пичи Пурга черкогурт пыриз Вятской губернилэн Сарапул уездысьтыз Пичи Пурга волосте, бӧрысь со выжтэмын Вотской областьлэн Иж уездаз. 1929-тӥ арын, Иж уездэз выль сямен радъяку, Пичи Пурга нимаз ёрослы висъямын. Пичи Пурга черкогурт ёрослэн шорсюлмыз луиз.
1963-тӥ арын нош ик воштӥськонъёс ортчизы: Пичи Пурга черкогуртэз выжтӥзы Удмурт УАССР-лэн Иж ёросаз. Кык ар ортчыса, Пичи Пурга черкогуртлы выльысь берыктэмын азьвыл статусэз. Со дырысен та село Пичи Пурга ёрослэн центрез луэ.
Экономика.
Пичи Пурга черкогуртын ӟеч радъямын экономика удыс. Ушъямон тыршо «Пичи Пургаысь МСО», «Пичи Пургаысь сельлесхоз», озьы ик «Агропромэнерго» но «Потребкооператив» огазеяськонъёслэн Пичи Пургаысь ёзъёссы. Черкогуртын вань кирпич шуккон, йӧллэсь сиён поттон но пластмасслэсь арбериос лэсьтон заводъёс.
Культура.
Культура удыс огсыр азинске. Пиналъёслы мур тодон-валан сётон понна черкогуртын усьтэмын гимназия, шор ёзо школа. Кибашлы нылпиослэсь быгатонлыксэс волятон понна 20 ар талэсь азьло - 1989-тӥ арын - кылдытэмын «Пурга кизилиос» центр. Черкогуртын ӟеч радъямын калыклэсь тазалыксэ утён но эмъян. Удмурт Республикалэн президентэз Александр Волков юрттэмъя Пичи Пурга селоын 2002-тӥ арын усьтӥськиз валтӥсь больницалэн улыно-вылыно юртэз. Со сяна, ӝутэмын нуны витись кышномуртъёслы чаклам выль юрт.
Гуртлэн азинскемез.
Пичи Пурга черкогуртын вань урамъёс шобыртэмын асфальтэн, котькуд юртэ вуэ чагыр эстӥськон (газ). Берло аръёсы черкогуртын зол азинскиз лэсьтӥськон удыс. Пичи Пургаын кылдӥзы ини уно выль урамъёс: черкогурт тани-тани огазеяськоз Можга нуись тракт вылын сылӥсь Миндэргуртэн.


Сьӧлта.
Сьӧлта черкогурт (ӟуч сямен: "Селты́") — Сьӧлта ёрослэн центрез. Интыяськемын Удмурт Республикалэн шунды пуксён палаз.
История но статистика.
Улӥсез - 5 сюрс 800 адями (2009-тӥ арлы). Сьӧлта черкогурт сылэ Кильмезь шур вылын, Ижлэсь 138 иськемлы палэнын. Сьӧлта черкогурт нырысьсэ пусъемын 1710-тӥ арын ортчем переписьын, отын со пыртэмын Сибире нуись сюрес вылэ интыяськем гуртъёс пӧлы. Сьӧлта сярысь гожъяз тодмо ӟуч писатель А. Радищев - та черкогурт пыр сое ссылкае нуизы.
Нош кылдэмын та черкогурт вазенгес: Ватка музъемез Ӟуч кунэн огазеян вакытэ, 1596-тӥ арын. Соку кӧня ке удмурт семья Сьӧлта селолэн интыяз каръяськем. Сьӧлта нимыз кылдэмын вашкала удмуртъёслэн воршуд нимзылэсь.
1845-тӥ арын Сьӧлта гуртын усьтӥськиз Пророко-Ильинской черк. 1870-тӥ арын та черкогурт пусъемын Малмыж уездысь Сьӧлта волостьлэн центрезз шуыса, нош 1929-тӥ арысен - Сьӧлта ёрослэн центрез.
Экономика но культура.
1910-тӥ арын усьтӥськиз черкогуртысь нырысетӥ предприятие - ыжгон тугонъя фабрика. Бӧрысь кылдӥз химия суретъёс поттӥсь огазеяськон. Отын дасязы скипидар, сир но мукет суретъёс. Та нуналъёсы Сьӧлтаын гыбед (торф) но нюлэс потто, кирпич шукко, етӥн будэто. Гурт удыс Сьӧлта палъёсын сокем азинскемын ӧвӧл, угось мулэн ӟечлыкез отын сокем вылӥын.
Сьӧлта черкогуртын ужзэ радъя 2 шор ёзо школа, Пиналъёслэн искусствоосъя центрзы, 5 нылпи сад, культурая 2 юрт, 2 библиотека но 3 музей: соос сӥземын Сьӧлта школалы, Ленин нимо колхозлы но Быдӟым оже пыриськемъёслы. Черкогуртын ужа Киужъёсъя юрт, православнойёслэн Константино-Еленинской вӧсяськон юртсы. Со сяна, Сьӧлта черкогуртын пумитаны луоз вашкала купечъёслэсь утиськем юртъёссэс. Пуктэмын ӟуч писательлы А. Н. Радищевлы памятник.


Ванюшев, Василий Михайлович.
Василий Михайлович Ванюшев — удмурт кылбурчи, литератураез эскерись, публицист. Филология наукаосъя доктор, профессор. Удмуртиысь калык писатель, культура удысысь дано ужась, Россиысь Писательёслэн союззылэн членэз, Педагогикая калыккуспо академилэн членэз. Вордӥськиз 10-тӥ феврале 1936-тӥ арын Удмурт АССР-ысь Кизнер ёросысь Улӥ Кусо-Какся гуртын.
Йылпумъяз Можга педучилищеез, Москваысь кун университетысь журналистикая факультетэз, Общественной наукаосъя академилэсь аспирантуразэ. 1973-тӥ арысен ужа Удмурт историяя, кылъя но литературая институтын: нырысь директорлэн наукая воштӥсез вал, нош туннэ — наукая валтӥсь сотрудник. 1975-тӥ арын утиз кандидат диссертацизэ, 1997-тӥ арын — доктор диссертацизэ. 1998-тӥ-2003-тӥ аръёсы Ванюшев кивалтӥз Удмурт кун университетысь удмурт филология факультетысь удмурт литературая кафедраен.
Со вие ик Василий Михайлович шаерысьтымы пӧртэм газетъёсын-журналъёсын печатлаз аслэсьтыз кылбуръёссэ, рецензиоссэ. Нош 1973-тӥ арын вордӥськиз нырысетӥ книгаез — «Нити времён». 1976-тӥ арын югыт дуннее потӥз «Выжыосы» книгаез, 1980-тӥ арын — «Шунды но гудыри» книгаез. Со арын ик Ванюшев дася «Расцвет и сближение» монографизэ, 1987-тӥ арын — «Вершины корнями сильны» монографизэ. 1982-тӥ арын лыдӟисьёс кие вуиз «Вить чиньы - одӥг кикур» книгаез.
Ванюшевлэн творчествояз бадӟым инты басьто нылпи, вордӥськем шаердэ яратон, эшъяськон темаос. Со быгатыса уже кутэ пӧртэм инкуазь образъёсты. Та юн шӧдӥське 1985-тӥ арын потэм «Колосок, задевший небо» кылбур бичетаз но.
Василий Михайловичлэн ужъёсыз берыктэмын мари, бигер, чуваш кылъёсы. 1993-тӥ арын со юрттӥз поттыны удмурт литературалы сӥзем антологиез чуваш кылын — «Салам, Шупашкар!», «Содружество» (1995). Ванюшевлэн кылбур чуръёсыз печатласькизы «Литературная газета», «Литературная Россия» газетъёсын, «Дружба народов», «Урал», «Волга», «Театральная жизнь», «Луч» журналъёсын, «Удмуртский юмор», «Встреча друзей», «Между Волгой и Уралом», «Побратимы», «Вдохновение», «Отражение» альманахъёсын.
Василий Ванюшев басьтӥськиз югдытӥсьлэсь Г. Верещагинлэсь творчествозэ эскерон борды. Туннэ нуналлы солы сӥзем 9 книгаез потӥз ини. Озьы ик палэнэ ӧз кельты удмурт писательёсты но — Кузебай Гердэз, Кедра Митреез, Михаил Петровез, Михаил Коноваловез но мукетъёссэ.


Верещагин, Григорий Егорович.
Григорий Егорович Верещагин (куд-ог документъёсын "Георгиевич" но гожтэмын) - удмурт писатель-этнограф, югдытӥсь, баӵко. Вордӥськиз 11-тӥ октябре 1851-тӥ арын Туала Кез ёросысь Полом гуртын. Сарапулысь реальной училищеез йылпумъяса, Льӧльшур гуртын усьтӥз земство школаез но отын дас ар ӵӧже дышетӥсь луыса ужаз. Льӧльшурын сяна, тодон-валанзэ нылпиослы пыӵатыны выриз Сарапул уездысь ик Шаркан, Сосновка, Брангурт черкогуртъёсын.
1900-тӥ арын улыны выжиз Брангуртэ. Отысь черке ужаны интыяськиз (баӵко ужлэсь со куштӥськиз 1920-тӥ аръёсы). Григорий Егорович но солэн кузпалыз берпуметӥ нуналъёссэс ортчытӥзы ини Ижын Николай пизы дорын. Сюлэмыз кутыса, Верещагин улонысь кошкиз 27-тӥ августэ 1930-тӥ арын. Шаерысьтымы огаз гинэ газетаз - Гудыриын - со сярысь ивортэмын вал.
Наука удысын Верещагин нырысетӥ вамышъёссэ лэсьтӥз Льӧльшур школаын ужакуз ик. Этнографиен герӟаськем трос материалъёс люкаса, Санкт-Петербургын печатлаз Вотяки Сосновского края (1886) но Вотяки Сарапульского уезда Вятской губернии (1889) монографиоссэ. Императорлэн географияя ӟуч обществоез (ИРГО) та ужъёсыз понна Григорий Егоровичез азвесь медален пусйиз. Озьы Верещагин та обществолэн членэз луиз. 1896-тӥ арын Верещагин поттэ О книгах на вотском языке брошюразэ, отын со выль алфавит ӵектэ удмуртъёслы (улонэ пыӵатэмын ӧй вал).
Литература удысын ужаны кутскиз бергес. Трос учёнойёс (Кедра Митрей, П. К. Поздеев, П. П. Домокош, В. М. Ванюшев, Т. Г. Владыкина но мукетъёсыз) малпало, Верещагинлэн 1889 аре потэм «Вотяки Сарапульского уезда» монографиысьтыз кылбур - нуны веттан гур «Чагыр, чагыр дыдыке» - ӵапак Верещагинлэн аслаз гожтэм кылбурез вылэм шуыса, но со ик кылбур, пе, инъет выллем луиз удмурт чеберлыко литературалы (озьы 1989-тӥ арын Москваын нырысьсэ пусйизы удмурт литературалэн кылдэмез дырысен 100 ар тырмонэз). Мукет учёнойёс (Р. Ш Насибуллин, А. Г Шкляев,А. Г. Красильников, Д. М. Сахарных) соин но, таин но соглаш ӧвӧл. Котьма ке но, 1924-тӥ арын кылбуръёсыз печатласькизы Гудыри газетын но Кенеш журналын; Бернат Мункачи пусъе, Верещагин, пе, туж усто кылбуръёс гожъяны быгатэ вылэм, солэсь, пе, та кылбуръёсты коньдонэн вузаны куризы, но со, пе, вузамтэ (жаль, пусъемын ӧвӧл, кыӵе кылын со кылбуръёсыз гожтэмын вал). Кылбур чуръёссэ озьы ик шедьтыны луиз Руководство к изучению вотского языка научно-методической ужысьтыз. Верещагин гожъяз выжыкылъёс-поэмаос но: Зарни чорыг, Батыр дӥсь, Скоробогат-Кащей. Ӧз палэнскылы очерк жанрлэсь - Общинное землевладение у вотяков Сарапульского уезда очеркез сӥземын удмурт калыклэн сямъёсызлы-йылолъёсызлы.
Этнографлэн ужъёсыз берыктэмын ӟуч, бигер, мадьяр, финн, эстон кылъёсы. Г. Е. Верещагинлэсь творчествозэ котыр ласянь эскериз кылбурчи Василий Ванюшев. Вань на Денис Сахарных историклэн Верещагинлы сӥзем статьяосыз.


Гаврилов, Игнатий Гаврилович.
Игнатий Гаврилович Гаврилов — удмурт кылбурчи, прозаик, драматург. Удмурт артист Василий Гавриловлэн агаез. Вордӥськиз 30-тӥ мартэ 1912-тӥ арын Можга ёросысь Бадӟым Сибы гуртын. 1924-тӥ арын пыриз Можга педтехникуме, но сое йылпумъяса ӧз вутты-выжиз Ижысь театр курсъёсы. Бӧрысь кошкиз Москвае - театр искусствоосъя институтэ. Со вакытэ ик ужаз Удмурт драмтеатрын, вуттӥськиз Удмуртиысь Писательёслэн союзазы но пыриськыны, правлениезлэн председателез вал.
Удмурт драматургиез гижысь-пиньысь азинтэмез понна УАССР-ысь но РСФСР-ысь искусство удысысь дано ужась ним сётэмын. 1968-тӥ арын Игнатий Гаврилов но Удмурт театрысь артистъёс Жингрес сӥзьыл пьеса понна УАССР-ысь кун премилэн лауреатъёсыз луизы. Писатель данъямын уно гинэ медальёсын но орденъёсын. 1934-тӥ арысен СССР-ысь Писательёслэн союззылэн членэз луэ.
1927-тӥ арын Гудыри газетын потӥз Гавриловлэн нырысетӥ кылбурез «Ой, мемие». Солэн произведениосаз лирической герой котьку кыстӥськылӥз выль шӧмо улонэ, шуг-секытъёс солы нокыӵе ик ӧз потылэ кадь. Шӧдӥське, писатель туж яратылӥз калык гуръёсты. Оло, соин но тросэз кылбуръёсыз азьланяз кырӟанъёслы пӧрмизы: Мон витё тонэ гинэ, Уй пеймыт вал соку, Гумы, Гожтэт но мукет. Но та пиосмурт удмурт калыклэн тодаз кылиз драматург луэменыз. Солэн Вало ӧр куашетэ пьесаеныз нырысьсэ ӧсъёссэ усьтӥз Удмурт драмтеатр. Ваньзэ-ӧвӧлзэ со гожтӥз куамын пьеса. Котькудӥз сӥземын удмурт калыклэн улэм-вылэмезлы, солэн сямъёсызлы: Кезьыт ошмес, Аннок, Камит Усманов, Лымы тӧдьы, Груня Тарасова но мукет.
Игнатий Гавриловлэн творчествояз тужгес но бадӟым инты басьтэ трилогиез Вордӥськем палъёсын. Та произведенияз автор паськыт усьтэ дышетӥсьлэсь, артистлэсь, журналистлэсь удысъёссэс.
Писатель выриз кылысь кылэ берыктонэн но. Кылсярысь, ӟучысь удмуртэ берыктӥз А. Пушкинлэсь Медный всадник, Руслан и Людмила, Борис Годунов, Н. Гогольлэсь Ревизор произведениоссэс но мукет.
Быдӟым оже пыриськыкуз киын гожъям материалъёссэ тодосчи А. Ермолаев быдэс книгаен поттыны быгатӥз. Нимаське со Пероен но штыкен (1981).
Кулӥз Игнатий Гаврилов 4 толсуре 1973 аре Ижын.


Байтеряков, Николай Семёнович.
Николай Семёнович Байтеряков — тодмо удмурт поэт. Вордӥськиз 9-тӥ августэ 1923-тӥ арын Алнаш ёросысь Варзи-Ятчи черкогуртын. 1938-тӥ арын тодон-валанзэ муромытыны пыриз Можгаысь педтехникуме. Но висеменыз сэрен дышетсконзэ йылозяз-пумозяз вуттыны ӧз быгаты. Нырысь ужаз гуртысьтыз колхозын, бӧрысь Сарапулысь кирпич поттонъя заводын, Ува-Кильмезь чугун сюрес лэсьтонын. 1942-тӥ-1944-тӥ аръёсы ожмаськиз Быдӟым войнаын, вал танкист, миномётчик. Данъямын Горд Кизили, II степенё Отечественной война орденъёсын, "За отвагу" медален. Война бере дышетскиз Ярославльысь военно-политехнической училищеын. Та бӧрсьы вамыштӥз Ижысь областной партийной школае, собере - СССР-ысь Писательёслэн Союззылэн вылӥ литературая курсъёсазы. 1974-тӥ арысен рос-прос кырмиське литература удыс борды.
Кылбур дуннее кыстӥськон мылкыдыз ӝутӥськиз, Можгаын дышетскыкуз. Нырысетӥ кылбурзэ - «Тямыс март» - печталаз «Дась лу!» газетын. Нош 1953-тӥ арын потӥз нырысетӥез книгаез - «Кылбуръёс», 1992-тӥ арын кыкетӥез - «Луысал ке ваньзэ вераме». Чуръёссэ ӟуч кылэ берыктыса, вордӥсько «Вдоль серебряной Варзи», "Черёмуха в цвету", "Над родником" книгаосыз.
Автор улэп дыръя лыдӟисьёс кие вуиз солэн 11 кылбур бичетэз. 2003-тӥ арын ӟуч но удмурт кылбуръёсыныз потӥз "Жин азвесь крезьгурен - Серебряная мелодия" книгаез. Николай Семёновичлэсь чуръёссэ ӟуч кылэ берыктылӥзы В. Семакин, О. Поскрёбышев, В. Емельянов но мукетъёсыз. Пусъёно: кылбуръёсыз 25 пӧртэм кунсьӧр кылъёсы берыктэмын! Ужъёсыз печатласькизы литературалы сӥзем журналъёсын - "Нева", "Дружба народов", "Волга", "Урал", "Наш современник", "Полымя". "Эштэрек" поэмазэ лыдӟыны быгатӥзы Венгриын улӥсьёс но.
Николай Байтеряковлэн кылбуръёсаз историысь учыръёс выль сямен вордӥсько кадь, мур шӧдӥсько лирической геройлэн пуш малпанъёсыз, сюлмаськонъёсыз. Кылсярысь, "Солдатъёс ке кошко" поэмаяз котькудӥз сямен герой яркыт но син азе пуктымон возьматэмын. Автор ужъёсаз пыртэ вордскем палъёсызлы синмаськем мылкыдзэ но. Та сяна, "Азвесь лодка", "Вуюись", "Мӧзмон сярысь" кылбуръёссэ лыдӟыса, шӧдыны луэ Байтеряковлэсь мӧзмонзэ, лапкам мылкыдзэ.
1970-тӥ арын Байтеряков басьтӥське нылпиослы веросъёс гожъян борды. Куд-ог ужъёсыз печатласькизы «Марӟан», «Куинь кызьпуос улын», «Сьӧд валъёс» бичетъёсын. "Крезь бурд вылын" но "Кылбуръёс. Поэма" книгаосыз понна Николай Байтеряковлы сётэмын Удмурт АССР-ысь кун премия. Нош 1986-тӥ арын луиз Удмуртиысь калык поэт.
Улонысь кошкиз 1-тӥ апреле 1997-тӥ арын Можга городын.


Алатырев, Василий Иванович.
Василий Иванович Алатырев - тодмо удмурт кылчи, удмурт но фин-угор кылъёсъя специалист, филология наукаосъя кандидат (1937), доцент (1938), УАССР-ысь наука удысысь дано ужась, Финн-угор калыкъёслэн обществозылэн ёзчиез (1968). Вордӥськиз 1-тӥ августэ 1908-тӥ арын Татарстанысь Бавлы ёросысь Покровской Урустамак черкогуртын.
1934-тӥ арын йылпумъяз Ленинградысь педагогикая кун институтэз. 1936-тӥ-1937-тӥ аръёсы ужаз СССР-ысь Кылъёсъя институтлэн Ленинградысь ёзаз. 1937-тӥ-1944-тӥ аръёсы Карело-Финской университетысь ӟуч кылъя кафедраен кивалтӥз. 1955-тӥ-1980-тӥ аръёсы УдНИИ-ысь удмурт кылъя сектореныз валтӥз.
Диссертация ужез (1937) сӥземын вал определительной сложной удмурт кылъёслы. Василий Иванович глаголъёслэн системаязы усьтӥз притворностья, фиктивностья категориосты. Тодосчиосты паймытӥз выль яркыт усьтонэныз: кылъёс кылдо, кыллэн кореняз гласной букваос вошъясько ке.
Василий Алатырев - наукалы сӥзем 160 ужлэн авторез. Со ужъёс ваньмыз сямен сӥземын грамматикалы, кылъёслэн кылдэмзылы, удмуртъёслэн но карелъёслэн этногенеззылы. Уката тунсыко луо удмурт письменностьлэн историезлы сӥзем ужъёсыз.


Васильев, Флор Иванович.
Флор Иванович Васильев — удмурт кылбурчи-лирик, Удмуртиысь кылбурчиос пӧлысь одӥгез тужгес тодмоез. Вордӥськиз 15-тӥ феврале 1934-тӥ арын Яр ёросысь пичи гинэ Мой шур ярдурын сылӥсь Бердыш гуртын. Укан черкогуртысь школаез йылпумъяса, Ф. Васильев дышетскыны пыриз Глазысь педучилищеез, нош 1953-тӥ арын - отысь ик пединститутэ. Тодон-валанзэ муромытэм сяна, дыр шедьтылӥз «Красное знамя» ёрос газетын ужаны. 1959-тӥ арын валтӥсь редакторлэн воштӥсез луиз. 1962-тӥ арысен кутскыса, куать ар ӵоже кивалтӥз «Комсомолец Удмуртии» газетэн, нош 1967-тӥ-1968-тӥ аръёсы «Советской Удмуртия» газетлэн редакторезлэн воштӥсез кариськиз. Бӧрысь ини басьтӥськиз «Молот» журнал борды - редакторе пуктӥзы. Озьы ик Удмуртиысь Писательёслэн союззылэн тӧроез луиз. 6-тӥ июле 1978-тӥ арын, сюрес вылын кышкыт учыре шедем бере, больницаын инфарктлэсь кулӥз.
Флор Васильев кылбуръёс гожъяны кутскиз, педучилищеын дышетскыкуз. Таосыз ужъёсыз ылесьгес вал, шуыны луоз. Пединститутын ини чуръёсыз пур пуштросъемесь, вольытэсь пӧрмыны шӧтазы. 1957-тӥ арын куд-ог кылбуръёсыз шедизы «Стихи удмуртских поэтов»,«Ворекъяло кизилиос» бичетъёсы. 1967-тӥ арын потэм «Лирика» книгаяз удмурт кылбуръёссэ ӟуч кылэ берыктыса сётэ. 1971-тӥ арын Мускоын югыт дуннеез адӟе солэн «Черёмуха» книгаез. Васильев поттыса вуттӥз удмурт кылбуръёсын 7 книгазэ, ӟуч кылбуръёсын - 5-сэ.
1967-тӥ арын «Лирика» но «Тон сярысь» книгаосыз понна Флор Васильевлы сёто Удмуртиысь комсомоллэсь премизэ, нош 1978-тӥ арын «Времена жизни», «Куар усён толэзе» книгаосыз понна шумпотто Удмуртилэн кун премиеныз. Гожъяськон удысын гижысь-пиньысь тыршемез понна кылбурчи пусъемын «Знак почёта» орденэн.
Флор Васильевлэн кылбуръёсыз печатласькизы Венгриын но. Кылсярысь, 1975-тӥ арын потэм "Medveének" ("Гондыр кырӟан") антологиын (бичасез - Петер Домокош) мукет финн-угор гожъяськисьёсын ӵош вань солэн но чуръёсыз.
Кылбуръёсаз автор возьматэ вордӥськем палдэ, анайдэ, ӵыжы-выжыдэ яратон мылкыдэз. Лирической героез котьку дурбасьтэ улонын умоез понна. Валаське: кылбурлэсь шокамзэ - ритмзэ, рифмазэ - гожъяськись туж ӟеч шӧдылӥз. Оло, соин но тросэз ужъёсыз пӧрмемын ини кырӟанъёслы. Инкуазь суредъёс Флор Васильевлэн кылбуръёсаз выжыкылын выллем улӟо кадь. Яратонлы, синмаськонлы сӥзем ужъёсыз но сюлэмез бугырто.


Борисов, Трофим Кузьмич.
Трофим (Трокай) Кузьмич Борисов — публицист, филолог, этнограф. Вордӥськиз 19-тӥ ноябре 1891-тӥ арын Алнаш ёросысь Кизекгуртын. Дышетскиз гуртысьтыз земской школаын. Тодон-валанзэ муромытӥз на Алнаш черкогуртысь 2 классъем школаын, Елабугаысь но Казаньысь техникая училищеосын. Таин гинэ кӧтыз уг тыры — 1912-тӥ-1913-тӥ аръёсы пыре Санкт-Петербургысь историяя но филологияя факультетэ. 1914-тӥ-1916-тӥ аръёсы визь песьтэрзэ узырмытэ ини Казаньысь университетысь медициная факультетын.
1917-тӥ арын дышетсконзэ йылпумъямез бере Борисовез келяло Минской фронтэ. Отысь госпитальын врач луыса ужа, дурбасьтэ большевикъёс пала. Совето властез кылдытонэ мыло-кыдо пыриське. 1918-тӥ арын ожмаське Украинаын, со арын ик бертэ дораз. Отын сое быръё Елабуга уездлэн исполкомысьтыз депутатъёслэн кенешсылэн тӧрое. Елабугаын большевикъёслэсь ячейказэс кылдытэ.
31-тӥ октябре 1918-тӥ арын Трофим Борисов кивалтэм улсын «Гудыри» газетлэн нырысетӥ номерез потӥэ. Нош 1919-тӥ арын Сарапул городын радъяз Вань удмурт крестьянъёслэсь съездзэс. Отысен ик калык сое бырйиз комиссаре — Центральной комиссариатысь удмуртъёсын герӟаськем ужпумъёсты сэрттӥсе-пертчисе. Но яркыт малпанъёссэ быдэстыса уг вутты — 1922-тӥ арын сое янгыше уськыто сепаратизм мылкыдъёсыз понна.1923-тӥ арын Борисовез партиысь но, ужысьтыз но улляло. 1928-тӥ арын Трофим Борисовичез вить арлы пытсэт сьӧры — Сыктывкаре — келяло.
1931-тӥ арын кошке Москвае, дышетскыны пыре Броннер нимо институтлэн аспирантураяз. Со вие ик ужа Москва котырысь пичи городын врач-венеролог луыса. 14-тӥ январе Т. Борисовез янгыше уськыто «СОФИН» ужъя. Таяз радэ кечато-вамато укно сьӧрын со пукиз 1936-тӥ-1938-тӥ аръёсы Иркутск палъёсын.
Но та бӧрсьы но пиосмуртлы маза уг сёто — 1940-тӥ арын со нош арест улэ шеде. Трофим Борисовез шонере потто 20-тӥ сентябре 1989-тӥ арын гинэ. Та ласянь авторлы бадӟым юрттэт сётӥз, шуыны луоз, удмурт профессор К. Куликов но Калмыкиысь калык поэт Д. Кугультинов.
Пусъёно: Санкт-Петербургын дышетскыкуз, Борисов мыло-кыдо выриз этнографиен, лингвистикаен, фольклорен. Гожтэт пыр кусып возьылӥз тодмо ӟуч тодосчиен Д. К. Зеленинэн. «Гудыри» газетлы редактор луэмез бере кутскиз литература удыс борды. Гожъяз кылбуръёс, листовкаос, этнографилы сӥзем очеркъёс, брошюраос. 1921-тӥ арын поттӥз «Грамматика вотского языка», 1929-тӥ арын «Песни южных вотяков», 1932-тӥ арын «Удмурт кыллюкам» книгаоссэ. Та сяна, дасяз «Удмурт стихотвореняос», «Удморт кылбуръёс» (1919) антологиоссэ. 1921-тӥ арын, кылбурчиен Кузебай Гердэн валче кариськыса, радъязы Удмурт писательёслэсь нырысетӥ съездзэс. Т. Борисов кужымзэ, визьзэ сётӥз на «Кенеш» журналэз кылдытонлы но.
Улонысь кошкиз 4-тӥ июне 1943-тӥ арын Актюбинск лагерьын (Узбекистанысь Чимкент город).


Сюмси.
Сюмси черкогурт — Сюмси ёрослэн центрез. Черкогурт интыяськемын Кильмезь шурлэн ӧрыз - Сюмсинка шур дурын. Сюмси черкогуртысен Ижозь - 132 иськем. Улӥсез - 6 сюрс 429 адями (2002-тӥ арлы). Сюмси черкогуртын уло удмуртъёс, бигеръёс, ӟучъёс.
История.
Сюмси черкогурт нырысьсэ пусъемын 1615-тӥ арын ортчем переписьын. 1780-тӥ арозь Сюмси гурт пыриз Казань уездэ (соку черкогурт ӧй вал на со, угось озьы ниманы луэ вал черк пуктэм бере гинэ). Удмурт кун архивын утиськись документъёсъя 1759-тӥ арын Сюмси герӟамын вал Зонской приходэн (черкен). Отчы соку ваньзэ ӧвӧлзэ пыриз 16 гурт. Со вакытэ селоын вал 11 юртъер но 126 улӥсез. Гуртэз соку Вуж Сюмси гурт шуыса нималлязы. 1826-тӥ арын Сюмсиын усьтӥськиз пу черк. Нош 1839-тӥ арын со вӧзы пуктӥзы Сретенской нимаськись из черк. Озьы 1826-тӥ арын Сюмси гуртэз черкогурт ниманы кутскизы. Село пыр ортчиз Казань-Малмыж—Пермь—Екатеринбург городъёсты герӟась Сибирь тракт, соин ик 1822-тӥ арын отын усьтэмын вал тюрьма.
25-тӥ июне 1929-тӥ арын Удмурт облисполкомлэн президиумез решение кутэ: Сюмси волостез Малмыж уездэ кельтоно. 15-тӥ июле 1929-тӥ арын Удмурт шаерез ёросъёслы люкон уж йылпумъямын вал. 34 волость но 3 уезд интые кылдытэмын 21 ёрос - соос пӧлын Сюмси ёрос но. Та районлэн центрез луиз Сюмси черкогурт.
Экономика но социальной удыс.
Сюмси черкогуртын нырысетӥ усьтӥськем предприятие - химияя суретъёсты поттонъя артель. 1990-тӥ арын усьтӥськиз нюлэс ворттонъя, пулэсь арбериос лэсьтонъя «Мехлесхоз», «Сельхозхимия», сӥльлэсь сиён поттонъя «Тур» огазеяськонъёс. Сюмси черкогуртын ужзэс радъяло пӧртэм банкъёслэн 3 ёзъёссы. Сюмси черкогурт пыр ортче Ува—Нылга сюрес.
Сюмси черкогуртын ужа ёрос эмъяськонни, Нылпи искусствоосъя школа, Дышетскисьёслэн творчествозыя юрт, 3 нылпи сад, 4 библиотека. Сюмси селоын сылэ Быдӟым ожлы сӥзем 1 монумент, озьы ик «Сюмси черкогурт пыр ортчиз тодмо ӟуч писатель А.Н. Радищев» гожтэмен памятник.


Андреев, Кузьма Андреевич.
Кузьма Андреевич Андреев — удмурт югдытӥсь, миссионер.
Вордӥськиз 1857-тӥ арын Вятской губерниысь Уржумской уездысь Карлыган гуртын (али - Марий Эл республикаысь Мари-Турек ёросын). Дышетскиз Старо-Ципьинской грамотая школаын но миссионеръёслы чаклам бигер школаын. Н. Ильминский, Н. Бобровников кивалтэм улсын тыршиз визь песьтэрзэ нуналысь нуналэ узырмытыны. Выриз кылысь кылэ берыктон ужен.
1881-тӥ-1883-тӥ аръёсы кылдытӥз школа. Трос дыр ортчем бере ини та дышетскон инты пӧрмиз Карлыганысь шор ёзо удмурт школалы. Азьланяз со тодон-валан басьтонъя, калыкез югдытон ужъя бадӟым центр луиз. Кузьма Андреевич мыло-кыдо нуиз миссионер ужзэ удмурт, бигер но пор калыкъёс пӧлын. Вятской но Казанской губерниосын школаос усьтон пумысен туж сюлмаськиз. Юн кусып возиз Ю. Вихман, А. Хямяляйнен финн-угорчиосын. Андреев инъет сётӥз школа ужез рос-прос радъяны, удмурт калыклэсь улон, дунне шоры учконзэ умой пала воштыны турттӥз.


Анкудинова, Розита Андриановна.
Розита Андриановна Анкудинова — дирижёр, УАССР-ысь искусство удысысь дано ужась (1960), Россия Федерациысь культура удысысь дано ужась (1997), Удмуртиысь комсомоллэн премиезлэн лауреатэз (1984) - вордӥськиз Ижын 25-тӥ апреле 1926-тӥ арын.
Выжыезъя ӟуч. 1952-тӥ арын йылпумъяз Казаньысь крезьгуръя консерваториез. 1953-тӥ-1956-тӥ аръёсы чеберлыкъя кивалтӥсь но дирижёр луыса ужаз УАССР-ысь кырӟанъя но эктонъя кун ансамбльын. 1956-тӥ-1974-тӥ аръёсы кивалтӥз Удмурт радиоысь хорен.
1958-тӥ арын кошкиз Удмурт драмтеатре. Отын хормейстер луыса тыршиз. Сцена вылын пуктӥзы И. Гавриловлэн пьесаезъя дасям Аннок драмаез (1958), М. Петровлэн пьесаезъя Вуж Мултан спектаклез (1959), Г. Корепанов-Камскийлэсь «Любушка» опереттазэ (1959), Г. Корепановлэсь «Наталь» операзэ (1961).
1974-тӥ арын Анкудинова выжиз Удмурт кун университетэ. Отысь общественной профессиосъя факультетлэн деканэз луиз. Со вакытэ ик кылдытӥз «Чипчирган» фольклор ансамбльзэ (1975). Ӧжыт улыса, вордӥськиз эктонъя «Надежда» ансамблез (1976). Та сяна, Розита Андриановна усьтӥз удмурт драмая студиез (1977).
Но удмурт учкисьлэн сюлэмаз юнгес кылиз «Чипчирган». Анкудинова та ансамбльлэн чеберлыкъя кивалтӥсез дыръя кырӟаны-эктыны быгатэмзэс трос пол возьматъяллязы кунсьӧрысь калыкъёслы.


Ӟечбур! (газет).
«Ӟечбур!»лэн нырысетӥ номерез потӥз 8-тӥ (10-тӥ) январе 1930-тӥ арын. Соку солэн нимыз мукет вал - «Дась лу!». Пиналъёслы сӥзем газетэз кылдытон бордын ужазы трос тодмо удмурт адямиос: Кузебай Герд, Кедра Митрей, Пётр Блинов, Филипп Кедров но мукет.
«Ӟечбурлэн!» нырысетӥез валтӥсь редакторез вал 22 аресъем журналист Трофим Архипов. Дышетскемезъя - дышетӥсь. Соин но, оло, нылпиослэсь лул-пуш дуннезэс, тунсыкъяськонъёссэс туж ӟеч валалляз. Газетэз но бордаз кыскись иворъёсын, суредъёсын узырмытӥз. Иворчиос номерысь номере гожъязы тодон-валан дуннее кыстӥськон, ог-огедлы юрттӥськон, тазалык но чылкытлык сярысь. «Дась лулэн!» нырысетӥ юнкоръёсыз - Пётр Блинов, Филипп Александров, Прокопий Чайников, Афанасий Лужанин, Тимофей Шмаков, Василий Широбоков, Григорий Симаков, Евгений Самсонов, Владимир Голубев, Василий Смирнов, Василий Никитин, Василий Михайлов но мукетъёсыз. Азьланяз та воргоронъёс ваньзы сямен тодмо удмурт гожъяськисьёс луизы.
Мар ватонэз — со вакытэ печатласькем «Дась лу!» нокызьы но ӵошатскыны уз быгаты туала «Ӟечбурен!». Аръёс ортчемъя газет ӧз быгаты утьыны яркыт пуштроссэ, покчи лыдӟисьёссэ. Нош кылем даурлэн 30-тӥ-60-тӥ аръёсаз удмурт нылпиослы чаклам пионер газет потӥз тӧдьы-сьӧд буёло, бумагаезлэн ӟечлыкез но ушъяськымон ӧй вал. Но макем трос вал лыдӟисьёсыз!
«Дась луын!» журналистъёс ӧз тырмылэ, газет, куддыр 2-3 арня вис карыса, поталляз. Озьы ке но дас ар ортчыса — 1940-тӥ арын — солы сётӥзы УАССР-ысь Верховной Советлэсь Почётной грамотазэ.
1941-тӥ-1967-тӥ аръёсы газет ӧз печатласькы. 1-тӥ январе 1968-тӥ арын Удмурт обкомлэн решениезъя «Дась луэз!» выльысь поттыны кутскизы 22 сюрс экземплярен! Отын печталаськизы тужгес усто кылбуръёс, веросъёс, выжыкылъёс, очеркъёс. УАССР-ысь Верховной Советлэн пуктэмезъя газетлэн учредителез луиз шаерысьтымы Дышетонъя но накуая министерство.
Январь толэзьысен 1992-тӥ арысен лыдӟись доры «Ӟечбур!» нимын вуиз. Редакторез — Владимир Возняков — Россиысь Писательёслэн союззылэн ёзчиез. 2000-тӥ арын Возняковез воштӥз Надежда Лопатина. Выль кивалтӥсь «Ӟечбуре!» выль шӧм пыӵатыны быгатӥз, лыдӟисьёсыныз кусыпъёссэ эшшо но юнматӥз.


Перма.
Перма – Россиысь кар, Перма шаерлэн шоркарез луэ. Сылэ Урал гурезьёс дорын, Кам шур вылын. Туала Перма – пӧртэм удысъёсъя (наука, культура, промышленность) Уралысь центр луэ, улосвылъя куинетӥ инты басьтэ (сое азьпалто Муско но Вӧсьлыко Петыркар гинэ) – 799,68 кв. км. Перма Кам шур кузя кыстӥське 65 километрлы. 2007-тӥ арын ортчытэм калыкез лыдъян-чотанъя Пермьын 1180 сюрс адями улэ.
Перма сизьым ёросъёслы люкиське. Та карын – ог 1400 урамез вань. Валтӥсез – Ленин нимо луэ. Отын интыяськемын 10 этажъем Кенеш Корказы. Валтӥсь карлудзы Октябрьской луэ. Комсомольской ульчазы туж чебер но трос калыко лыдъяське. Архитектура ласянь тунсыко луэ Кам пароходстволэн юртсы (XIX даур). Монументъёс пӧлысь – ожгар но ужась калыклы сӥзем монумент но «1905 арын Мотовилихаын вооруженной восстание» нимо диорама. Пермалэн аслаз Эксэй-пушкаез но вань. Со пыртэмын «Гиннесс рекорд книгае». Та ожгар арбериез 1868-тӥ арын лэсьтӥзы. Ыбылон гумыезлэн секталаез 2800 пуд луэ. Ядроезлэн секталаез – 30 пуд.
Пермаын чыгун, машинаен ворттылон, омыртӥ лобанъя, ву вылтӥ ветлон сюресъёс огинэ луо но герӟало быдэс Россиен но Европаен. Кам шур кузя Азов, Сьӧд, Балтика, Тӧдьы зарезъёсы потыны луэ. Калыккуспо статусъем «Бадӟым Савино» аэропортысен меӵак луэ вуыны пӧртэм Россиысь но кунгож сьӧрысь городъёсы. Со сяна, Бахаревка нимо аэропорт вань на.
Перма карлы азинскыны луонлык сётиз Кам шур. Со Волга шуре паллян палысен итӥське. Кузьдалаез – 1805 иськем. Вашкала дырысен та шур котырын финн-угор калыкъёс улӥллям. XI дауре Перма палъёсы ӟучъёс вуо. Кам шур кузя вуэ Ермак но. Со дырысен Перма шаер Ӟуч кунлэн люкетэз луыны кутске.


Айкай (театр).
Фольклор кырӟанъя «Айкай» кун театр кылдӥз 1990-тӥ арын УАССР-ысь Композиторъёслэн союззы бордысь концертной коллективын воштӥськонъёс ортчем бере. «Айкай» жин-жин возьматэ пӧртэм калыкъёслэсь эктонъёссэс, кырӟанъёссэс, сям-йылолъёссэс. Но тужгес бадӟым саклык висъя удмурт фольклорлы, калыклы. Шаермылэн зарни фондэз, шуыны луоз, «Весенние игрища на горе «Айкай», «Сюан», «Армие келян», «Пӧйшурасьёс», «Йӧ келян», «Выль кен дӥсян» постановкаоссы, Татарстанысь Балтаси ёросысь удмуртъёслэн «Апай сямен эктон», «Зыгытларской», «Слободская кадриль», «Бондари», «Озорные гармонисты», «Сон шамана» тапыртонъёссы. Калык туж яратӥз «Урам гуръёс», «Вамыштомы артэ», «Тон-а со?», «Мон бачям мертто тӧдьы льӧмпу» но мукет кырӟанъёссэс.
Пусъёно: удмурт постановкаос дасям сяна, айкайёс тупен-тупен возьмато пор, бигер, мадьяр, фин, мордва калыкъёслэсь йылолъёссэс но. Артистъёслы визь-кенешен юртто дано постановщикъёс: А. Поздеев, А. Прокопьев, П. Данилов, Е. Серебренников, Н. Чиркова, М. Роготнева, Д. Кургузова.
Вератэк кельтыны уг луы та ансамбльлэсь сцена вылэ потыны дасям костюмъёссэ. Огезлэсь пӧртэм мукетыз кильтроесь, таш-таш удмурт шӧмоесь. Талы луыса учкись син азяз рос-прос пуктыны быгатэ, шуом, кызьы дӥсяськизы вашкала лымшор удмуртъёс но уйпал удмуртъёс. «Айкайысь» постановщикъёс но артистъёс мыло-кыдо ортчытъяло мастер-классъёс. Соос сӥземын луо я удмурт дӥсьлы, я удмурт эктонлы, гурлы.
1994-тӥ арын «Айкай» «Шондибан» коми-пермяк ансамблен ӵош бадӟым концерт сётӥз. Нош 1995-тӥ арын Венгриысь «Альбарегия» коллективен валче кырӟазы-веразы. Ӧз вунэтэ Татарстанысь Балтаси ёросысь удмуртъёс сярысь но.
Та коллектив ӵемысь пыриськылэ Удмурт шаерын ортчылӥсь бадӟым ужрадъёсы. Быгатэмзэс возьмато палэнын но - Мускоын, Казаньын, Пермьын... Трос пол поталлязы ини кунгож сьӧрысь учкись доры.
1991-тӥ арын Швециын, Венгриын, Италиын, Швейцариын, Финляндиын, Хорватиын, Германиын, Нидерландын ортчылэм калыккуспо фольклор фестивальёсысь «Айкай» тужгес устоез фольклор ансамбль нимын берытскиз.
1995-тӥ арын коллектив пусъемын Удмурт Республикаысь кун премиен.
2003-тӥ арын Фольклор кырӟанъя «Айкай» удмурт театр луиз Фольклор кырњанъя «Айкай» кун театр. Отын туннэ нуналлы ваньмыз-ӧвӧлэз 25 адями: кырасьёс, эктӥсьёс, крезьгур инструментъёсын шудӥсьёс но мукет. Пӧлысьтызы куинез - Россия Федерациысь дано артистъёс, ньылез - Удмурт Республикаысь калык кырӟасьёс, витез - Удмурт Республикалэн дано артистъёсыз. Чеберлыкъя кивалтӥсез - Е. Серебренников - Россия Федерациысь дано артист, Удмурт Республикаысь калык кырӟась. «Айкайлэн» кивалтӥсез - П. Данилов - Удмурт шаерысь искусство удысысь дано ужась.


Мамонтов, Анатолий Васильевич.
Анатолий Васильевич Мамонтов Калык эшъяськон орденэн данъям Удмурт Элькунысь кырӟанъя но эктонъя кун академической «Италмас» ансамбльлэн чеберлыкъя кивалтӥсез луэ.
Ныльдон ареслэсь ятыр кивалтэ та коллективен асьме удмурт адямимы. Вордӥськиз 7 апреле 1937-тӥ арын Завьял ёросысь Изгуртын (Каменное).
Пинал дырысеныз кырӟан борды кыстӥськиз. Сюлмаз вунонтэм кылизы гурт калыклэн секыт уж бере ӵукнаозь арганэн ветлэмзы. Эктӥсь-кырӟась пиосмуртъёс но кышномуртъёс сьӧры чуртнаськыса, шунды ӝужанозь поръяз пичи Толик но.
Дас куинь арес тырмыса, 1950-тӥ арын Ижысь крезьгурья училищее пыре. Мыло-кыдо дышетскемзэ, быгатонлыкъёссэ пусъё тросэз дышетӥсьёс. Азинскон мылыкыдъёсыз вутто Татарстан Республикае. Татын со 1960-тӥ арын Кузонысь кун консерваториысь дирижёр люкетсэ йылпумъя. Аспирантураын дышетскыны луонлыкез ке но вал, берытске вордӥськем палъёсаз. «Италмас» ансамбльлэн хормейстерез луыса ужаны кутске. Кык ар ортчыса, со дыре ини быдэс Россилы тодмо коллективлэн чеберлыкъя кивалтӥсе юнмато. Арысь аре «Италмаслэн» данэз Россиын гинэ ӧвӧл, кунгож сьӧры но вӧлмыны кутскиз. Та нуналлы крезъгурья но эктонъя ансамбль пӧртэм калыккуспо конкурсъёслэн вормисез, дуннеын радъяськись фестивальёслэн лауреатсы луэ. А.В. Мамонтовлэн кивалтэмез улсын та коллектив шаермылэн но Россимылэн одӥгез дано коллективез луиз.
Кышноез Леонора Викторовна Мускоысь артист выжысь потэмын. Анатолий Васильевичез ӧтё вылэм кунмылэн шоркараз, Муское, ужаны, но кышноеныз ӵош пумит луизы, Иже кылизы. Вань улонзэс герӟазы «Италмас» ансамблен. Кык пизы вордӥськиз. Бадӟымез, Виктор, Мускоысь университетэз йылпумъяса, Мускоын ик ужа. Пичиез, Константин, йылпумъяз Ижысь университетэз, улэ но ужа Ижын.
Анатолий Васильевич Мамонтов – Ужысь Горд Знамя орденлэн кавалерез, Удмуртиысь калык артист, РСФСР-ысь калык артист, Удмурт Республикаысь Кун премилэн лауреатэз, Удмурт Республикалэн дано гражданинэз луэ.


Перма карлэн историез.
Пермалэн туж тунсыко кылдон но азинскон сюресэз луэ. Карлы улон омыр шокчиз гурезь инженер, историк но географ Татищев (1686-1750). 1723-тӥ арын та адямилэн ӵектосэзъя (проектэзъя) Егошихинской ыргонпоттон заводэз ӝутон уж радъямын вал. Завод котырын улӟиз Егошихин (Ягошихин) гуртлэн улонэз но (азьвыл, 1692-тӥ арысен та интыын Брюхановка гурт сылэ вылэм). Та гурт но завод (ворсаське 1788-тӥ арын) бордысен кутске Пермалэн историез.
20 ноябре 1780-тӥ арын Екатерина II указэзъя Егошихинской завод котырын ӝутскем карлы «Перма» ним сёто но губернской статусэз юнмато. Со дырысен со Урал улосвылосэ пырыны кутске. Областьлэн шоркарез Катьырнакар луэ. 1938-тӥ арын гинэ Перма кар туала статуссэ басьтэ.
Пермьын нырысетӥ излэсь ӝутэм юрт Петропавловской собор луэ (1764-тӥ ар).
1792-тӥ арын Пермаын устӥське Уралысь нырысетӥ типография.
1793-тӥ арын ӧсъёссэ усьтэ нырысетӥ школа, 1800-тӥ арын – духовной семинария.
1858-тӥ арын Данилиха шур вылын Гуллет англи инженерлэн кивалтэмез улсын механической завод ужаны кутске. Отын шур буксиръёсты поттыны кутско. Та заводын 1875-тӥ арын Н.В. Воронцов механиклэн проектэзья Эксэй-молот (50 тонна) лэсьто. Венаын ортчись промышленностья адӟытонын та ужан тӥрлыклы нырысетӥ инты сёто.
1878-тӥ арын Перма кар доры вутто губернской чугун сюресэз.
1930-тӥ арысен радиостанция ужаны ӧдъя. 1958-тӥ арысен – телецентр.
XVIII даурлэн пумаз Усолье но Соликамск котыръёсын сылал поттон заводъёс ужаны кутско. Пермаын «тӧдьы зарниез» складъёсы тыбыр вылазы нулло вылэм. Соин сэрен нуллӥсьлэн нунал ӵоже пелъёсыз сылалэн шобырско вал. Тае лыдэ басьтыса, веран но кылдӥз: "пермяк – сылалэсь пельёс"
Пермаысь духовной семинариын дышетскизы П.П. Бажов (1879-1950), Д.Н.Мамин-Сибиряк (1852 - 1912), А.С.Попов (1859- 1906). Кема дыр ӵоже та карын улӥз но ужаз В.В.Маяковскийлэн эшез, кылбурчи В.В.Каменский (1884 - 1961). Кар училищеын дышетскиз кылбурчи но литературовед А.Ф.Мерзляков (1778 - 1830). Вордӥськиз Пермаын тодмо суредась П.П.Верещагин (1834-1886). «Звезда» газетын ужаз Аркадий Гайдар (1904-1941). Быдӟым ож дыръя улӥзы но ужазы гожъяськись В.А.Каверин, суредась Б.В.Иогансон, балерина Г.С.Уланова, композитор А.И.Хачатурян, лётчик-космонавт В.Савиных, композитор Е.Крылатов.


Мамонтова, Леонора Викторовна.
Леонора Викторовна Мамонтова — балетместер, педагог, УАССР-ысь кылык артистка (1976), РСФСР-ысь дано артистка (1987). Вордӥскемын Мускоын 15 декабре 1940-тӥ арын. Артист выжысь потэмын.
Шимес война вакытэ кык-куинь аресъем нылаш кузесь черодъёсын нянь но пызь понна сылылӥз. Пичи ныллэн чиданэз тырмылиз соку ини. Бертыкуз репродукторысь чузъяськись кырӟанъёсты кылзылӥз но ульча шорын ик эктылӥз. Анаезлэн юн мылкыдыз вал, нылыз балет школаез мед йылпумъялоз шуыса. Озьы ик луиз. 1958-тӥ арын Леонора йылпумъяз Мускоысь хореография училищеез (И.А. Моисеевлэн кивалтэмез улсын калык эктонъёсъя ёзэтсэ). Мускоысь коллективёсы со вакытэ шуг сюрыны вал, соин ик студентъёсты СССР-ысь пӧртэм каръёсы келяло вал. Озьы Леонора Викторовна Иже вуэ.
1964-тӥ арысен ужа «Италмас» ансамбльын. Лирик амалэн валтӥсь партиосты быдэсъя («Гырлыосын эктон» (А.Бондаревлэн пукт.), «Пужыос» (В. Климовлэн пукт.)). Эктонъёсаз удмурт но ӟуч калыкъёслэсь эктон манеръёссэс–сямъёссэс возьматыны тырше.
1965-тӥ арысен «Италмас»-ысь балет группаен кивалтэ. 80-тӥ аръёсы балетмейстер луыса ужа.
Трос аръёс чоже дышетон удысын тырше: дышетскисьёсыз Россиысь пӧртэм театръёсын ужало (Л. Кунакова, С.-Петербург, Н. Рогозина, Одесса, но мукетъёсыз).
«Италмас» ансамбль бордын ужась калык эктонъя нылпи школа-студиез (1992) радъя но педагог луыса отын тырше.
Картэныз ӵош, Анатолий Васильевич Мамонтовен, вань улонзэс герӟазы «Италмас» ансамблен. Кык пизы вордӥськиз. Бадӟымез, Виктор, Мускоысь университетэз йылпумъяса, Мускоын ик ужа. Пичиез, Константин, йылпумъяз Ижысь университетэз, улэ но ужа Ижын.


Артамонов, Альфред Александрович.
Альфред Александрович Артамонов — УАССР-ысь культура удысысь дано ужась (1986), Россия Федерациысь культура удысысь дано ужась (1996), ИТАР-ТАСС-лэн Удмуртиысь собкорез, телевидение но радио удысъёсысь отличник (1985) - вордӥськиз 5-тӥ январе 1935-тӥ арын Ижкарын.
Йылпумъяз Ижысь педучилищеез (1954), ЦКШ-ысь егитъёслэн прессазылы сӥзем ёзэз (1956), УГПИ-ысь историяя факультетэз (1964).
1957-тӥ-1962-тӥ аръёсы ужаз «Комсомолец Удмуртии» газетын. Нырысь литсотрудник вал, бӧрысь отделэн кивалтӥсе пуктӥзы. 1958-тӥ арын Альфред Александровичез пырто Россиысь Журналистъёслэн союзазы.
1962-тӥ-1997-тӥ аръёсы тыршиз Ижысь телевидениын. Дасялляз но нуылӥз «День республики», «Телевизионная неделя», «Ижевск вечерний», «Вам отвечают…», «Адрес: правительство», «Время торопит», «Что было, то было» но мукет передачаосты. Артамонов 40 телефильмлэн авторез луэ.
1972-тӥ-1992-тӥ аръёсы «Правда» газетлэн внештатной корреспондентэз кариське. Отын 700-лэсь ятыр пӧртэм пуштросъем ужъёссэ печатла. 1989-тӥ арын ИТАР-ТАСС-лэн собкорез луэ. Поттэ 11 книгазэ: «Подвиг не кончается» (1975), «Подвиг стюардессы» (1990), «Кто зажигает звёзды» (1987) но мукет.


Виноградова (Колесникова), Васса Кирилловна.
Васса Кирилловна Виноградова (Колесникова) — удмурт актриса, УАССР-ысь дано артистка (1940), УАССР-ысь калык артистка (1952) - вордӥськиз 8-тӥ августэ 1909-тӥ арын Алнаш ёросысь Удмурт Гондыр гуртын.
1927-тӥ арын Алнашысь улыны выжиз Ижкарее. Ужаны интыяськиз Ижысь машиностроительной заводэ. Шутэтскон вакытаз вуттӥськылӥз Удмурт клубын шудыны-вераны. Огаз концертын солэн жингрес куараезлы синмаськизы драматургъёс К. А. Ложкин но И. Г. Гаврилов. Егит нылашез ас доразы - Удмурт театре - ужаны ӧтизы.
Аспӧртэмлыко быгатонлыкезлы луыса, Васса Кирилловналэн театр удысъя нимысьтыз дышетскемез ӧй вал ке но, соку ик учкисьлэсь сюлэмзэ ас палаз берыктӥз, рольёссэ туж вольыт быдэсъяз. Виноградовалэн валтӥсь рольёсыз: Жага («Кезьыт ошмес»), Наталь («Зӥбет зурка»), Чабъя («Камит Усманов»), Васса Железнова (М. Горькийлэн пьесаез), Туливить («Сюан»), Юбера («Аннок»), Дукъя («Вуж Мултан»), Зоя Кабышева («Вуж юрт»).
Васса Кирилловна, спектакльёсын шудэм сяна, К. К. Гаврилова актрисаен ӵош кырӟалляз-вералляз но. 1958-тӥ арын пусъемын «Знак почёта» орденэн но медальёсын.


Гаврилова, Клавдия Кузьминична.
Клавдия Кузьминична Гаврилова — удмурт актриса, УАССР-ысь дано кырӟась (1940), УАССР-ысь калык артист (1952) - вордӥськиз 8-тӥ ноябре 1909-тӥ арын Вавож ёросысь Сулвай-Какси гуртын.
Сценаез яртон мылкыдыз пуромиз, школаысь драмкружоке ветлыкуз. 1928-тӥ арын семьяеныз улыны выжизы Ижкаре. Татын Клавдия Кузьминична ужаз нылпи утись луыса. Бӧрысь выжиз Машиностроительной заводэ.
Уж висказ пыриськылӥз Удмурт клубе. 1929-тӥ-1930-тӥ аръёсы дышетскыны пыриз Ижысь театр искусствоосъя курсъёсы. Нош 1931-тӥ арын заводысь кошкиз, интыяськиз Удмурт драмтеатре.
Гавриловалэсь туссэ, выросъёссэ эскероно ке, солы туж тупаллязы серемес геройёс. Соослэсь образъёссэс актриса уката но мур возьматыны быгатылӥз. Кылсярысь, со шудӥз Куашкамез («Вало ӧр куашетэ»), Сьӧд Сандӥез («Кезьыт ошмес»), Апьяез («Камит Усманов»), Оринаез («Сюан»), Семипудихаез («Дуно салам»), Попадьяез («Вуж Мултан») но мукет.
Пусъёно: Гаврилова спектакльёсын гинэ ӧз шудылы. Сцена вылын мыло-кыдо быдэсъялляз удмурт кырӟанъёсты. Театр удысын лулысь-сюлмысь ужамез пусъемын «Знак почёта» орденэн (1958).


Наговицын, Иосиф Алексеевич.
Иосиф Алексеевич Наговицын — советской кун ужась, революционер. Удмурт автономной областез кылдытӥсь.
Вордӥськиз 6 сентябре 1888-тӥ арын Вятка губерниысь Глазов уездысь Лудошурской волостьысь Омутница гуртын. Улонысь кошкиз 21 ноябре 1937-тӥ арын. Ватэмын Крым улосысь Мисхор посёлокын.
Потэмын удмурт крестьян семьяысь. 1904-тӥ арын Глаз карысь гурезь училищеез йылпумъямез бере, Вяткаысь гурт ужъёсъя технической училищее дышетскыны пыриз. 1905-тӥ арын забастовкае пыриськемез понна училищеысь уллямын вал. Со арын ик РСДРП-лэн ёзчиез луэ. Нуэ партийной уж пӧртэм каръёсын – Вотка, Глаз, Екатеринбург, Кыштым но мукет.
Уралысь, Екатеринбургысь но Уфалейско-Кыштымской РСДРП-лэн улосвыл организациосаз революци понна ужамез понна 1907-тӥ арысен Енисейской губерние ссылкае келямын вал. Отысь пегаса, нош ик ссылкае келямын.
1913-тӥ арысен – политической эмигрант. Бельгиысь, Франциысь, Великобританиысь большевитской группаослэн ужазы пыриське. 1917-1918-тӥ аръёсы эмъяськиз Швейцариын. 1918-тӥ арын Россие берытске.
РСФСР-ысь удмуртъёслэн ужъёссыя Наркомнацэзлэн комиссарез, РКП(б)-лэн ЦК-езлэн агитацияя но пропагандая Вотской бюроезлэн тӧроез (1919–20-тӥ аръёсы), ВАО-лэн револиционной комитетэзлэн тӧроез (1921-ти арын), Вотской областной исполнительной комитетлэн тӧроез (1921–25-тӥ аръёсы), РСФСР-ысь Наркомпрослэн коллегиезлэн ёзчиез но ӧжыт лыдын калыкъёсты дышетонъя Кенешлэн тӧроез (1925–26-тӥ аръёсы), РСФСР-ысь социальной обеспечениея нарком (1926–37-тӥ аръёсы). СССР-ысь Кенешъёслэн I-VIII-тӥ ӧтчамъёсазы делегат (1922–36-тӥ аръёсы), РКП(б)-лэн X-тӥ (1921-тӥ арын), XIII-тӥ (1924-тӥ арын) ӧтчамъёсызлэн делегатэз, ВКП(б)-лэн XV-тӥ (1927-тӥ арын), XVI-тӥ (1930-тӥ арын), XVII-тӥ (1934-тӥ арын) ӧтчамъёсызлэн делегатэз, СССР-ысь ВЦИК-лэн (1926–37-тӥ аръёсы), ЦИК-лэн (1927–37-тӥ аръёсы) ёзчиез. «Социальной обеспечение» журналлэн редакторез (1926–37-тӥ аръёс ӵоже).


Бурановские бабушки.
Бурановские бабушки — Кемалась ик ӧвӧл быдэс Удмурт шаермес онгромытӥз ивор: Россиысь «Евровидение» конкурсын (март, 2010) куинетӥ интые потӥзы Пичи Пурга ёросысь Брангуртысь песянайёс. Доразы огуйзэ кӧлыса, соос нош Муское кошкизы - Надежда Бабкиналэн концертаз.
«Евровидениын» вормемзы понна Удмурт Республикаысь Кун Кенешлэн Тӧроез А. В. Соловьёв оскытӥз: Брангуртысь песянайёслэсь котькыӵе куронзэс быдэстоз - гуртэ газ, ву гумыос кыскоз. Ма, сюресъёссы но ушъяськымон ӧвӧл. Ижкарозь 35 иськем.
Брангурт песянайёс пӧлысь тужгес арлыдоез - Зарбатова Елизавета Филипповна. Ӵапак солэн кырӟанэз ик - «Веськрес тӧдьы кызьпу туйлэсь…» чузъяськиз «Евровидениын» но. Баянэн шудӥсьсы, гитара сиосты кырӟатӥсьсы - Николай Григорьевич Зарбатов.
Йӧспӧртэм мӧйыос котырысь уг кошкыло иворчиос. Удмурт шаерысь сяна, Мускоысь, Санкт-Петербургысь но журналистъёс доразы кожалляло. Микрофонлэсь, камералэсь кырӟасьёс чик уг кышкатско - доразы кожем куноосты я скал гидэз сузяны потто, я киязы лопата мычо. Тужгес но огыр-бугыр вераськонъёс мыно Интернетын. Брангуртысь песянайёс Россиын улӥсьёслэсь сюлэмъёссэс зол позыртыны быгатӥллям.
Песянйёслы аспӧртэмлыко дуннее - сцена вылэ - нырысетӥ вамыш лэсьтыны юрттӥз «Юмшан Промо» группалэн кивалтӥсез, удмурт воргорон Павел Поздеев. 2004-тӥ арын Ижысь Шор площадьын «Перепеч - пиццалы пумит» акциез дасякуз, тодмо режиссёр но шоу радъясь Поздеев ӧз но вӧталля таӵеез сярысь.
Коллективлэн кивалтӥсез - Ольга Николаевна Туктарёва - капчи сямо, котькыӵе ужрадъёсы мыло-кыдо пыриське. Экспериментъёслэсь кышкамтэзы, выльзэ утчамзы соослы выль но выль вормонъёс ваё.
- Ми артистъёс-профессионалъёс ӧвӧл ке но, та ужмес туж юн яратӥськомы но гажаськомы.
Коллективысь мӧйыослы 70-80 арес. Брангуртысь песянайёсты котькытын шуныт пумитало, куное ӧтчало. Трос пол соос кунгож сьӧры потазы ини.
2009-тӥ арын брангуртъёс пусйизы коллективзы кылдэм дырысен 40 ар тырмонэз.


Ува.
Ува — город типъем посёлок, Ува ёрослэн центрез. Интыяськемын Ува шур дурын, Ижлэсь 93 иськемлы палэнын. Черкогурт пыр ортче Ува-Кильмезь чугун сюрес, озьы ик Иж-Нылга-Ува автомобиль сюрес. Ува селое вуыса, сюрес куинь пала вайяське: Вавоже, Сьӧлтае, Сюмсие. Улӥсез 19 сюрс 800 адями (1998-тӥ арлы). Соос пӧлын ӟучъёс - 62,7 %, удмуртъёс - 32,2%, бигеръёс - 3,2 %, мукет калыкъёс - 1,9 %. Кылдэмын 10-тӥ июле 1924-тӥ арын. Нырысь-валысь лыдъяськиз нюлэс корасьёслэн каргуртсы шуыса.1930-тӥ арын Ува черкогуртын мытэмын гыбед (торф) поттонъя ужъёс. 1934-тӥ арын усьтӥськиз Уваез Ижен герӟась чугун сюрес. 1935-тӥ арын 23-тӥ январе Ува черкогурт Ува ёрослэн центрез луиз. Нош 1938-тӥ арын Ува село юнматэмын рабочийёслэн каргуртсы нимын.
Экономика.
Ува каргуртын 14 промышленностья 14 предприятие. Соос пӧлысь уноез нюлэс коранэн, пулэсь арбериос лэсьтонэн выро. Тужгес но бадӟым предприятие туннэ нуналлы - «Увадрев-холдинг». Отын потто корка пуктон арбериос, мебель но мукет. Ужа гыбед поттонъя «Увинское» огазеяськон. Ӟеч радъямын сиён-юон поттон удыс. Ужзэ радъя Уваысь тылобурдо вордонъя фабрика, парсь будэтонъя но сӥль поттонъя предприятие. Ува каргуртын дасяло йӧллэсь сиёнъёс-юонъёс, озьы ик нянь но ческыт пыжосъёс потто.
Культура но дышетон.
Ува каргуртын ужа вить школа. Быдӟым Отечественной война аръёсы Ува каргуртысь 1 номеро школаын директор луыса ужаз быдэс дуннелы тодмо луэм педагог В. А. Сухомлинский. Та вакытэ отын ужа 3 удыслы дышетӥсь педучилище, озьы ик лэсьтӥськисьёсты дасянъя 27 номеро ПТУ. Усьтэмын пиналъёслы чаклам спортъя школа, озьы ик Нылпиослэн творчествозыя центр. Ува каргуртын интыяськемын «Юность» культурая юрт но «Восток» кинотеатр. Со сяна, Ува черкогуртын ужзэс радъяло Удмурт Республикаысь Национальной, озьы ик Суредаськон искусствоосъя музейёслэн ёзъёссы. Усьтэмын 270 интылы чаклам эмъяськон юрт. Ува каргуртлэсь кыдёкын ик ӧвӧл интыяськемын «Ува» санаторий. Каргуртын сыло 6 синпелетъёс но искусстволы сӥзем монументъёс.
Ува каргуртын потэ "Увинская газета". Со вӧлме Ува ёросысь вань гуртъёсы. Редакторез - Пётр Люкин.


Шаркан.
Шаркан черкогурт — Шаркан ёрослэн шорыз. Интыяськемын Вотка карлэсь 30 иськемлы палэнын. Улӥсез — 6 сюрс 600 адями (Шаркан ёросын улӥсьёс пӧлысь 30 %-эз). Соос пӧлысь тросэз — удмуртъёс.
Черкогуртлэн кылдэмез.
Нырысьсэ та черкогурт пусъемын 1678-тӥ арын Лонлез гурт нимын. 1838-тӥ арын Шаркан гурт чрекогурт чотэ выжтэмын. Со арын ик йылпумъямын Петропавловской черкез ӝутон. 1849-тӥ арын Шаркан черкогуртын Чугун поттонъя но корт кисьтонъя завод. Со лыдъяськиз М. И Родыгин купечлэн-промышленниклэн огазеяськонэз. 19-тӥ даурлэн пумаз Шаркан пӧрме вуз каронъя бадӟым центрлы. 1859-тӥ арын ортчем ревизия возьматӥз: Вятка губерниысь Сарапул уездысь Шаркан черкогуртысь 57 юртын улӥз 541 адями. Черкогуртын усьтэмын вал гурт удыслы дышетонъя училище, земской станция, пызь изон вуко.
Со сяна, Шаркан черкогуртын интыяськиз нылкышно монахъёслэн огазеяськонзы, 1918-тӥ арын со инъет луиз монастырь кылдытонлы. Отын утиськиз Инмар Анайлэн «Скоропослушница» нимаськись мудорез. Та мудор ваемын Афон гурезьысь.
Ижевск-Воткинск бугыръяськон (восстание) дыръя Шаркан басьтэмын вал ож пала дурбасьтэмъёсын. Шарканын улӥсьёс пӧлысь тросэз бугыръяськонэ пыриськизы, бӧрысь Колчаклэн армиез борды итӥськизы. Революция бӧрсьы Шаркан черкогурт пыртэмын Вотской Автономной областе, нош 1929-тӥ арын Шаркан ёрослэн центрез шуыса юнматэмын. 1930-тӥ аръёсы Шаркан черкогуртын кылдӥзы ёрос эмъяськонни, шор ёзо школа, ӧсъёссэ вӧлъяз ёрос библиотека. Быдӟым Отечественной ож бере Чугун поттонъя но корт кисьтонъя завод ворсаськиз, со интые усьтӥськиз дӥсь вуронъя фабрика. Та нуналлы Шарканысь шор ёзо школаын тодон-валан басьтэ 1 сюрслэсь ятыр пиналъёс.
Экономика.
Шаркан черкогуртын ӟеч азинско пӧртэм удысъёс. Гурт удыс но, промышленность но. Тужгес но бадӟым предприятиос каргуртын: «Шаркан-трикотаж», «Шаркан етӥн», «Сельхозлес», «Сервис», «Шаркан РТП» но мукетъёсыз.
Культура.
Каргуртын ужа Культурая юрт, ёрос библиотека, Историяя но шаертодонъя музей, Киужъёсъя юрт, Нылпи творчествоя юрт, Спорт стадион.


Иисуслэн Зэмос черкез.
Иисуслэн зэмос черкез - пятидесятникъёслэн калыккуспо черксы, кылдӥз Пекинын 1917-тӥ арын. 1949 аре Китай Калык Республикаез ялон азьын Иисуслэн Зэмос черкез китай христиан черкъёс пӧлын одӥгез вал.
Иисуслэн Зэмос черкез - протестант черк. Ас азяз бадзым ужпум пуктэ: дунне вылысь вань калыкъёслы вӧлмытоно-валэктоно Евангелиез.
Иисус Христос нош ик васькоз музъем вылэ. Со нунал та дуннелы берпуметӥ нуналэз луоз. Соку луоз берпуметӥ суд: шонер лэсьтӥсьёс пыраклы улон басьтозы, сьӧлыкасьёс нош пыраклы каргамын луозы.


Родигин, Михаил Иванович.
Михаил Иванович Родигин — Вятка губерняысь купеч. Шарканын солэн чугун поттонъя но андан ӵыжатонъя заводэз вал.
Михаил Иванович туж яратӥз музъем ужез. Ачиз православной вал, Инмарлы туж оскиз. Чугун поттонъя но андан ӵыжатонъя заводэз бадӟым барыш поттыны юрттӥз. Со табышез пӧлысь бадӟым люкетсэ сӥзьылӥз черклы. Таӵе сюлмо луэмез понна солы Афон гурезь йылысь монахъёс ыстӥзы «Скоропослушница» мудорез. Солэн мышпалаз гожтэмын вал: М. И. Родигинлы черклы юрттэмез понна тау карыса. Трос калык сое учкыны но вӧсяськыны Шаркан черкогуртэ вуылӥз. Михаил Иванович юри усьтӥз приход — отчы пырасьёс мудорез адӟыны быгатӥзы. Ёрмись, куанер адямиослы Родигин купеч уж но сётъяз, сюдӥз но. 1920-тӥ арын Родигинлы келям мудор чиптэм-чаптэм ышиз. 21-тӥ даурлэн кутсконаз со нош ик вуиз Шарканэ. Сое утем Дорофина нимо монахиня. Мудор пуктэмын М. И. Родигинлы юртаз-музеяз.


Италмас (ансамбль).
1936-тӥ арын сентябре Удмуртиысь Совнарком кутӥз решение: удмурт калыклэсь, Совето Союзлэсь культуразэ вӧлмытон но паськытатон понна кылдытоно эктонъя но хор кырӟанъя ансамбль. Ним но туж чебер бырйизы — «Италмас» (удмуртъёслэн яратоно сяськазы, ӵуж пиштӥсь буёлэныз шулдыртэ Кама, Вятка, Чупчи шур дуръёсты. Та сяна, яратонлэн но мӧзмонлэн, осконлэн но шумпотонлэн пусэз — символэз — луэ).
Али гинэ кылдэм коллективлы паськыт сюрес усьтӥськиз. Соос возьматыны быгатӥзы пӧртэм калыкъёслэсь сям-йылолъёссэс, тапыртонъёссэс, гуръёссэс. Озьы ик гастрольёсын потаны быгатӥзы СССР-ысь пӧртэм улосъёсы, кунгож сьӧры.
«Италмаслы» кивалтӥсе пуктӥзы Мускоысь консерваториез алигес гинэ йылпумъям Аполлон Каторгинэз. Егит пияш мыло-кыд басьтӥськиз ансамбльлэсь репертуарзэ кылдытон борды. Озьы ик нылъёсты-пиосты нотаосты мургес валаны дышетӥз.
Быдӟым ож вакытэ «Италмасэ» нылмуртъёс гинэ кылизы, воргоронъёс ваньзы фронтэ кошкизы. Кышномуртъёс концертъёсын поталлязы Офицеръёслэн юртъёсазы, госпитальёсы, воинской частьёсы.
1962-тӥ арысен туннэ нуналозь ансамблен кивалтэ Удмуртиысь но Россиысь калык артист Анатолий Мамонтов. Та ансамбльын трос тодмо адямиос вал. Кылсярысь, балетмейстер Анатолий Бондарев. Со пуктӥз «Зимонька», «Чипак», «Танец с колокольчиками» эктонъёсты. Пусъёно: та берпуметӥез тапыртон пыртэмын «Италмаслэн» зарни фондаз. Та коллектив пыриськылӥз пӧртэм конкурсъёсы, фестивальёсы: «Московские звезды», «Русская зима», «Белорусская осень», "Киевская весна" но мукет.
— Ансамбль кема аръёс ӵоже ужа ини. Та дыр куспын Россиын но, Удмуртиын но улон вошъяськылӥз. Со шӧдӥськытэк ӧз кыльылы ансамбль вылын. Тани Совето вакытэ калык азе потылӥмы партия сярысь гуръёсын, Н. Хрущёв кивалтон вакытэ одно ик дасялляно вал гурт удсылы сӥзем эктонъёсты, кырӟанъёсты.
1992-тӥ арын "Италмас" бордын нырысьсэ республикаямы кылдӥз нылпи эктонъя школа-студия. Соин кивалтэ Росииысь дано артистка, Удмуртиысь калык артистка, балетмейстер Леонора Мамонтова.
Туннэ ансамбльын 30 кырӟасез, 20 эктӥсез, 10 музыкантэз.


Вершинин, Павел Николаевич.
Павел Николаевич Вершинин вордӥськиз 3-тӥ ноябре 1949-тӥ арын Можга ёросысь Березовка гуртын крестьян семьяын. 1971-тӥ арын йылпумъяз Ижысь гурт удысъя академиез, луиз инженер-механик. Ужаны интыяськиз Можга ёросысь "Россия" колхозэ. Но отын солы кема тыршыны уг кылды - армие кошке. Службазэ ортчыса -1972-тӥ1980-тӥ аръёсы - выльысь "Россие" берытске. Кузпалъяське, куинь нылпи вордэ.
1980-тӥ арын Павел Николаевичез «Ленинский путь» колхозлы тӧрое бырйизы. 1986-тӥ арын данъязы «Знак Почёта», Эшъяськон орденъёсын.
1990-тӥ арын Удмурт АССР-ысь Министръёслэн Советсылэн председателезлэн воштӥсез, гурт удысъя но сиён-юонъя министр луиз. Та сяна, Можга ёросысь калык депутатъёслэн Кенешсылэн депутатэз вал.
26-тӥ мартэ 1995-тӥ арын Удмурт Республикаысь Кун Кенешлэн депутатэз кариське. Нош 26-тӥ апреле 1995-тӥ арын Вершининэз Удмурт Республикаысь Правительстволы Тӧрое быръё.
1999-тӥ -2003-тӥ аръёсы Удмурт Республикаысь Кун кенешлэн Тӧроезлэн нырысетӥ воштӥсез луэ.
2003-тӥ -2005-тӥ аръёсы «Удмуртрыба» огазеяськонлэн валтӥсь директорез луэ.
2005-тӥ -2006-тӥ аръёсы «Ижевский хлебомакаронный комбинатлэн» валтӥсь директорез луэ.
2006-тӥ арысен — «Пастарель» огазеяськонлэн кивалтӥсез луэ.
Сётэмын «За Заслуги», «За отличие в службе» гадьпусъёс, «В память 850-летия Москвы» но мукет медальёс. «Огъя Россия» партилэн членэз.
Павел Николаевич улоназ таӵе вормонъёс, оло, ӧй басьтысал. Лыдъялляз: бадӟым малпанъёсты быдэстыку, уг яра странаямы ортчись шуг-секытъёс вылэ чӧлскыны.


Вогау, Гаральд Вильгельмович.
Гаральд Вильгельмович Вогау — оскон удысын ужась, лютеран пробст. Оскон удысэ выжемез азьвыл ужаз Ижысь Короленко нимо драмая ӟуч театрын режиссёр луыса но. Вордӥськиз 1922 аре, кулӥз 2007 аре 21 мае.
Пичи вакытсэ Вогау ортчытӥз сталин лагерьёсын. Отысен ик книгаез яратон мылкыдыз пуромиз - кечат-вамат укно сьӧрын пукисьёслы Библиез лыдӟылӥз. Нош Быдӟымнуналэ (Паскае) ваньзы ӵошен кырӟаллязы Stille Nacht («Чалмыт уй») кырӟанэз.
9-тӥ феврале 1991-тӥ арын Вогау Гаральд Вильгельмович Любовь кузпалэныз ӵош Ижын кылдытӥзы Лютеранъёслэсь общиназэс. Кык ар ортчыса, Дэри ёросысь Ягул черкогуртын усьтӥзы «Святой Пётрлэсь но Павеллэсь общиназэс». Общиналэн пасторез луиз Любовь Вогау, 1994-тӥ арысен котькуд нунал сямен отын богослужение нуылӥз. Доразы ӵемгес пыраллязы егитъёс, нош котькуд арнянуналэ соос Иже люкаськылӥзы.
Лютеран община нылъёслы-пиослы пыӵатыны вырылӥз ог-огдэ гажан но яратон мылкыдэз, лул-кужымдэ, ас культурадэ ӝутонэз.
Таӵе пичи общиналэн бадӟым ужъёсын вырыны ӟигарыз но, кужмыз но ӧзгес тырмылы. Озьы ке но отчы пыриськисьёс котькуд нуналзэс пайдаё ортчытыны вырылӥзы - колониосы, йыртэманы яратӥсь быдэ вуымтэос, пытсэт сьӧрын пукисьёс доры пыраллязы. Лютеранъёс, котькуд адямиен лулысь-сюлмысь вераськыса, шуг-секытъёссэ палэнтыны вырылӥзы. Кинлэн ке ӵыжы-выжыез-а висе, юртъерзэ-а тылпу ньылэ, сюрес вылын кышкыт учыре-а шеде - калыклэсь уксё бичаллязы, благотворительностен вырылӥзы.
2007-тӥ арын 21-тӥ мае 84 аресказ Гаральд Вогау - Россиысь Евангельско-Лютеранской черклэн Генеральной Синодаз пырись мурт, Ижысь Христос Утисьлэн черкезлэн пробстэз (валтӥсь пасторез) - улонысь кошкиз.


Юкаменск.
Юкаменск черкогурт — Юкаменск ёрослэнцентрез. Интыяськемын Ю но Лекма шуръёс вылын, Глазовлэсь 40 иськемлы палэнын. Улӥсез 4,6 сюрс (1995-тӥ арлы).
Черкогуртлэн кылдэмез.
Черкогурт кылдэмын 18-тӥ даурлэн 70-тӥ аръёсаз. 1775-тӥ арын Глазов уездысь Юм волостьысь крестьянъёс вазиськизы, соослэн волостязы черк пуктыны курыса. Матысез черк гуось интыяськемын вал кыдёкын - 70 иськемлы палэнысь Укан черкогуртын. Священной Синодлэн 1776-тӥ арын пуктэмезъя, черкез ӝутыны чакламын Солшурка шур вылын. Но тодмо луиз: та инты чер пуктыны уг тупа. Укан черкысь баӵкоос вазиськизы Вяткалэн епископезлы но Великопермской Лаврентийлы, черклэсь интызэ воштыны курыса. Соос ӵектӥзы черкез из музъем вылын ӝутыны - Лякма но Ю шуръёс вискын. Озьы пуктэмын вал черк. Со интыез нимазы Юкаменск черкогурт шуыса - Лякма но Ю шур вискын интыяськем село шуэмез возьматэ. Черк сӥземын Богоявленилы.
Нырысь-валысь черк пулэсь ӝутэмын вал. 30 ар ортчыса, Неофит Ильич Мышкин баӵко сюлмаськемъя черкез излэсь ӝутыны кутскизы, сое йылозяз-пумозяз вуттӥзы 1837-тӥ арлы. Сӥзизы сое Дунчылкыт Троицалы. 1844-тӥ арын черк бордын усьтӥськиз попечительство, со пыр юрттэт сётӥськиз ёрмись но ляб тазалыкен адямиослы, висъяськиз эстӥськон пу, уже интыяськиз калык. 1917-тӥ арозь черкогуртлы висъям музъемез черк гинэ уже кутыны быгатӥз. Кылсярысь, кирпич шуккон завод селолэсь палэнын сылӥз. Соин ик Юкаменской село православилэн шорсюлмыз луиз. Праздникъёс дыръя черкогуртын ортчылӥзы ярмаркаос.
Удмурт облисполкомлэн 1-тӥ феврале 1930-тӥ арын пуктэмезъя Дунчылкыт Троицалы сӥзем черк пытсамын вал. Отын ужам баӵкоосты калыкез бугыръянын янгыше уськытӥзы. Соос ыбылэмын яке ссылкае келямын вал. Черклэсь юртсэ библиотекалы сётӥзы. 1936-тӥ арын черк куашкатэмын вал. Туала вакытэ отын сылэ почталэн юртэз.
Юкаменской селоысь черкез улӟытон мытэмын вал 1990-тӥ аръёсы. Сое усьтон понна висъямын книгаосын вуз каронъя магазинлэн юртэз. 2003-тӥ арын «Удмуртэнерго» огазеяськон юрттэмъя черк выжтэмын выль юртэ.
Экономика.
Юкаменск черкогуртын кирпич шукко, йӧллэсь сиён-юон потто, етӥнэз сэсто, пулэсь арбериос лэсьто, озьы ик гурт техникаез тупато. Черкогуртын ужало 3 банклэн ёзъёсыз. Юкаменск черкогурт бадӟым сюресъёслэсь палэнын сылэ. Автомобиль сюрес пыр меӵак герӟаське Глазовен гинэ. Черкогуртын ужало Нылпи творчествоя, Спортъя, Искусствоосъя школаос, 5 библиотека, 5 нылпи сад. Ужа "Юбилейный" культурая юрт. Калыклы эмъян юрттэт сётэ ёрос эмъяськонни. Селоын сыло 3 синпелетъёс.


Самсонов, Семён Александрович.
Семён Александрович Самсонов — тодмо удмурт прозаик. Вордӥськиз Пичи Пурга ёросысь Сырьезшур (Тыло) гуртын 1931-тӥ арын 1-тӥ сентябре колхозникъёслэн семьяязы.
Можга карысь фельдшер школаез йылпумъяса, 1951-тӥ арысен Бобъя-Учаысь медпунктэн кивалтӥз. Со дырысен гожъяськон борды басьтӥськиз. Кусып тупатӥз пӧртэм республикаысь газетъёсын, журналъёсын.
1952-тӥ арын сое ӧтё ужаны «Советской Удмуртия» газетэ.
1956-тӥ арын Удмурт пединститутэз йылпумъя, 1967-тӥ арын – Москваысь Вылӥ литературной курсэз.
1963-65-тӥ, 1967-71-тӥ, 1983-84-тӥ аръёсы редактор луыса, «Молот» журналын ужаз.
Семён Александрович пӧртэм жанръёсын тыршиз гожъяськыны. «Кылбурчи ӧз пӧрмы мынэсьтым», – шуэ вал Семен Александрович, аслаз литератураын интызэ утчан дыръяз. Удысэз прозаын вылэм – очерк, верос но повесть жанръёсын.
Вань улонзэ ужаз «Дыдыкъёс бус пӧлы уг йыромо» роман-триллогия бордын. 1989-90-тӥ аръёсы документальной повестъёсты гожтӥз «Адямилы но бурдъёс кулэ (академик В.В. Парин сярысь) но «Гурезез ӝужыт, ошмесэз кезьыт (технической наукаосъя доктор П.К. Ощепков сярысь).
Секыт висьыса улонысь кошкиз 1993-тӥ арын 31-тӥ июне.


Якшур-Бӧдья.
Якшур-Бӧдья черкогурт (нимыз кылдэмын огъя перм вакытэ: яг - бор, шур - река, Бӧдья - воршуд ним) — Якшур-Бӧдья ёрослэн шорсюлмыз. Нимзэ вакчиятыса — Як.-Бодья — шуыса верало. Интыяськемын Оӵ шурлэн Селычка нимаськись ӧр дураз. Ижкарлэсь 41 иськемлы интыяськемын, Ижкар—Глазов автосюрес вылын. Улӥсез 6 сюрс 600 адями (1995-тӥ арлы). Уло удмуртъёс но, бигеръёс но, мукет калыкъёс но.
Якшур-Бӧдья нырысьсэ пусъемын 1710-тӥ арын: Арчае нуись сюрес вылын сылӥсь гурт шуыса. Кылдэмын 1682-тӥ арын, соку гуртын сылӥз 12 юртъер, 3-ез кузётэм кылемын (1716-тӥ арын ортчем переписья).
Кема дыр ӵоже та черкогуртын нокыӵе предприятиос усьтэмын ӧй вал. Быдӟым Отечечственной войналэсь азьвыл ужазы сӧсыръёс - соос пунӥзы гозы, сюло. Со сяна, черкогуртын ӝоген усьтӥськиз пыдкутчан вурон мастерской. 1994-тӥ арын Якшур-Бӧдья черкогуртын кылдытэмын «Сельхозлес» предприятие, отын дасяло пу, солэсь пӧртэм арбериос. Ужзэ радъя «Ижторф», «Агрохимия» огазеяськонъёс. Черкогуртлэн шораз интыяськемын Фрунзе нимо предприятилэн валтӥсь ёзэз.
Якшур-Бќдья черкогурт пыр ортче Ижкар-Глазов сюрес. Чугун сюрес вылысь самой матысез станция - Кекоран каргурт.
Черкогуртын 2 шор ёзо школа, Шаертодонъя музей (1981-тӥ арын усьтэмын), Адӟисьтэмъёслы но кылӥсьтэмъёслы чаклам лицей, Искусствоосъя школа, ёрос библиотека но ёрос эмъяськонни. Черкогуртын утисько историлы сӥзем 2 синпелетъёс. 2003-тӥ - 2005-тӥ аръёсы Якшур-Бӧдья ёросын ӝутӥськиз Николай Чудотворецлы сӥзем черк.


Яр.
Яр — кар типъем посёлок, Яр ёрослэн шорсюлмыз, интыяськемын Удмурт Республикалэн уйпалаз, Ватка шурлэн Чупчи ӧрызлэн паллян ярдураз. Ярысен Ижозь — 225 иськем, со пыр ортче Киров-Пермь чугун сюрес. Ярысен Глаз карозь ӝутэмын асфальт сюрес. Улӥсез 6,9 сюрс адями. Со пӧлысь 59,6 % -эз удмуртъёс, 37,9 %-эз ӟучъёс, 1 %-эз бигеръёс но мукет калыкъёс 1,5 %.
Гуртлэн кылдэмез.
Яр гурт нырысьсэ пусъемын 1836-тӥ арын - Ватка губерниысь Глазов уездысь Укан волосте пырись гуртъёс пӧлын. 1901-тӥ арын пуктэмын Ватка-Пермь чугун сюрес - со ортчиз Яр гурт пыр. 1938-тӥ арын 11-тӥ сентябре Яр гурт кар типъем посёлоклы пӧрмытэмын. Нимызлэн кытысь потэмез тодмо ӧвӧл: М. Г. Атамановлэн малпамезъя, ненец кылысь, пе, потэ, но со чик шонер ӧвӧл, малы ке шуоно, ненецъёс но, мукет самоди выжыос но Ватка-Кам музъем вылын ноку улӥллямтэ.
Экономика.
Ярын ӟеч ужа нюлэс дасян удыс. Отын потто пу, солэсь пӧртэм арбериос дасяло. Ӟеч ужало асфальт вӧлдонъя но етӥн сэстонъя, гурт техникаез тупатонъя, дӥсь вуронъя но кирпич шукконъя огазеяськонъёс. Ярын потто сӥльлэсь, йӧллэсь сиёнъёс, нянь пыжо.
Культура.
Ярын — 2 шор ёзо школа, Глазысь педагогикая техникумлэн ёзэз, дышетӥсьёсты дасянъя училище, 4 нылпи сад, спортъя но крезьгуръя школаос, нылпи творчествоя юрт, 2 библиотека. Пӧртэм учыръёслы но адямиослы сӥзьыса, Ярын сизьым монумент пуктэмын.


Муско (история).
Муско сярысь гожтыса кельтэмын 1147-тӥ арын. Озьы ке но та интыын калык со дырлэсь азьвыл но улӥз: куд-ог тодосчиос лыдъямъя, соос отчы интыяськиллям 5 сюрс арлэсь азьлогес. Но тросэз, валамон, таӵе веранэн соглаш уг луо. Куд-ог тодосчиослэн верамзыя, Муско кыл кылдэмын кык люкетлэсь: моск - вашкала славян кылысь кремень шуэмез возьматэ, ков - пегӟыны. Озьыен, «Москва» возьматӥз из сьӧры пегӟон инты шуэмез. Бӧрысь та кылэн нимамын вал город шортӥ ортчись шур но.
Мускоез кылдытӥсен лыдъяське Суздаль князь Юрий Владимирович Долгорукий. Мускоез радъян но азинтон уже пыриськизы Долгорукий бӧрсьы улэм князьёс-эксэйёс но: Андрей Боголюбский, Иван Красный, Дмитрий Донской, Иван Грозный, Борис Годунов но мукетъёсыз.
Озьы-а, тазьы-а но, 13-тӥ даурын Муско - ас понназ улӥсь княжестволэн шорсюлмыз. Нош 15-тӥ даурлэн пумаз Муско бордын кылдэ огъя Ӟуч государство. Со дырысен Муско Европаысь одӥгез бадӟым город луэ. Уно дауръёс ӵоже ини Муско Россиысь культурая улонлэн шорсюлмыз луэ. Татын нырысьсэ радъямын вал книга поттон, кылдытэмын нырысетӥ театр но университет.
Трос курадӟоно луиз Мусколы. Кык но ӝыны даурлэсь кема татаро-монгол зӥбет улын улоно луиз. Тушмонэз пазьгон ужез вырӟытӥз ӵапак Москва - со калыкез огазеяз татар-монголъёслы пумит. Со бӧрсьы но чидано луиз на Мусколы: 1612-тӥ арын поляк-литва интервентъёсын жугиськоно луиз, нош 1812-тӥ арын - француз эксэйлэн Наполеонлэн армиеныз. 1941-тӥ арын Муско доры матэктӥзы Гитлерлэн ожгарчиосыз, но город зэмос крепостьлы пӧрмиз, кожалод. 168 сюрс пала москвичъёс фашистъёсын нюръяськыны кутскизы, 450 сюрс калык сюлмаськиз Мускоез немецъёслэсь утьыны. Тушмон дугдытэмын вал. Табере Муско - вӧл-вӧл, чебер но бадӟым город. Отысь пумиталод эркын поръян интыосты, шуръёс вамен чебер выжъёсты, уно пӧртэм синпелетъёсты. Мусколэсь историзэ чакланы луоз городлэн архитектураез вылысь но. Валтӥсь тодметэз - городлэн 16-тӥ даурлы тупась котырес радлыкез.


Киров карлэн историез.
Н. М. Карамзинлэн «Российской Государстволэн Историез» книгаын пусъёмын: туала Киров котырысь музъемъёс вылын 1174-тӥ арын ӟуч адямиос интыяськизы.
1374-тӥ арын Новгородысь ушкуйникъёс Вятка гурт кылдыто, котырыто сое йылсам юбоослэсь лэсьтэм кенерен. 1391-тӥ арын Бектут бигер ханлэн кивалтэмез улсын гурт быдэсак сутэмын вал. Со дырысен Мускоысь но Зарни Ордаысь ожгарчиос ӵемысь вуылыны кутско. 1401-тӥ арын галицкой князъёс та музъемъёсын кивалтыны кутско. Мусколэн политикаезлы пумитъяськыса, кремль ӝутэмын но выль карлы Хлынов ним сётэмын (матын бызись Хлыновица шурлэсь нимзэ санэ басьтыса, карлы сыӵе ним, пе, сётӥзы).
1489-тӥ арын Хлынов Муско кун борды весяклы итӥськиз. 1580-тӥ арын Иван Грозныйлэн сётэм грамотаезъя Трифон нимо монастырез ӝутыны кутско. Пумозяз вутто 1689-тӥ арын. Та дырозь со архитектурной ансамбльлэн Успенской соборез гинэ кылемын. Со – Ватка музъем вылын излэсь нырысетӥ лэсьтэм вашкала синпелет луэ.
1624-тӥ арысен Хлыновын Новодевичий Преображенской монастырьлэн юртэз ӝутыны кутскемын. Ог люкетэз – Преображенской черкез – та дырозь утемын.
Поморье, Поволжье, Урал но Сибирь улосъёсы ортчись вузкарон сюресъёс карлы азинскыны юрттӥзы. XVII-тӥ дауре Хлыновын 726 улон юрт, 17 черк, 2 монастырь, 118 вузкаронни, 22 кебит, 13 вуко, 6 кармунчо лыдъяське ни вал.
1708-тӥ арозь Хлынов Сибирской губерние пыре вал. 1727-тӥ арысен Кузон губернилэн люкетэз луиз.
1722-тӥ арын Хлыновын нырысетӥ школа усьтэмын. 1758-тӥ арын сое выжыто духовной семинарие. 1811-тӥ арын пиосъёслы гимназия усьтэмын.
1780-тӥ арын Екатерина II-лэн указезъя Вятка наместничество кылдытэмын но Хлыновлы Вятка выль ним сётэмын. 1797-тӥ арын наместничество интые губерния кылдыто. Со арысен Вятка – губернской город лыдъяськыны кутскиз. Карысь юртъёсты лэстонъя выль план юнматэмын (шуом, ульчаосты шонертон, излэсь юртъёсты ӝутон). 1897-тӥ арын Вятка карын 25 сюрс адями улэ вал.
1895-тӥ арын Вятка кар доры чугун сюресэз вутто. 1906-тӥ арын чугун сюрес Вяткаез Петербурген герӟаны кутске.
1916-тӥ арын карын 44 промышленной предприятие лыдъяське, кытын 2 сюрслэсь ятыр адямиос ужало.
1929-тӥ арын Ватка Нижегородской улосвылосэ пырыны кутске.
1934-тӥ арын Вяткалы выль ним сёто – Киров, но кылдыто Кировской улосвылос.


Калашников, Михаил Тимофеевич.
Михаил Тимофеевич Калашников – быдэс дуннелы тодмо луэм конструктор, инженер, СССР-лы но Россилы пыӵал тӥрлык кылдытэм дано мурт, техника наукаосъя доктор, генерал-лейтенант.
Кык пол пусъемын Герой Социалистического труда нимын, Сталин но Ленин нимо премиослэн лауреатсы, Россия Федерацилэн Героез, Дунчылкыт Андрей Первозванный нимо орденлэн кавалерез, Россиысь писательёслэн огазеяськонзылэн ёзчиез. 1952-тӥ арысен КПСС-лэн ёзчиез, 1950-тӥ арысен 1954-тӥ арозь СССР-лэн Вылӥ кенешезлэн депутатэз. Михаил Тимофеевич Россиысь огназ кык пол пусъемын Герой Социалистического труда, озьы ик Герой России нимын.
Конструкторлэн улонэз.
Михаил Калашников вордӥськиз Алтай улосын Курья гуртысь крестьян семьяын. Дас укмыс нылпиос пӧлысь со дас сизьыметӥез вал, но вань пиналъёс пӧлысь висёнлы-кулонлы ӧз сётске тямысэз гинэ. 1930-тӥ арын Михаиллэн атаез - Тимофей Александрович - кулакъёслэн радазы пыртэмын вал. Сое семьяеныз валче Алтай улосысь Томск палъёсысь Нижняя Моховая гуртэ келязы. Пичи дырысеныз ик Михаил Тимофеевич тунсыкъяськиз техникаен но пӧртэм механизмъёсын. Школаын яратӥз физикаез, геометриез но лиетратураез. Сизьым классэз йылпумъяса, бертӥз Алтай улосысь вордскем гуртаз - Курьяе. Но отын уже интыяськыны ӧз быгаты. Одӥг ар Курьяын дышетскыса, бертӥз Сибирьын улӥсь анай-атаез доры. Отын документъёсысь вордскем нуналзэ тупатыса, дырызлэсь вазь паспорт басьтӥз. Кӧня ке толэзь ортчыса, нош ик берытскиз Курьяе, отын нырысьсэ тодматскиз пыӵал тӥрлыкен - угось сэрттӥз-пертчиз Браунинг пистолетэз. 18 аресказ Курьяысь кошке Казахстанэ, отысь Туркестано-Сибирь чугун сюрес вылысь Матай станциын депоын учётчик луыса ужа. Токарьёсын, слесарьёсын, машинистъёсын эшъяське - озьы эшшо но юнма техникаен тунсыкъяськонэз.
Сӥзьыл 1938-тӥ арын Михаил Калашниковез Горд Армие басьтӥзы, со сюриз Киевский Особый военный округе. Пичи командиръёслы чаклам курсъёсты йылпумъямез бере, сое танке механик-водителе юнматӥзы. Службазэ ортчиз Стрый городысь (Украиналэн шундыпуксён палаз) танк полкын. Отын со возьматӥз иобретатель луэмзэ. Танкъёслэн пушкаоссылы кылдытӥз инерционный счётчик, ТТ пистолетысь ыбылӥськонэз капчи каронъя ёзъёс, танклэсь моторесурссэ чакланъя счётчик но мукет. Таџе усьтонъёсыз сярысь тодыса, сое ас дораз ӧтиз Киевский Особый военный округлэн армилэн генералэз Георгий Константинович Жуков. Пумиськылэмзы бере М. Калашниковез келяло Киевысь танкъёсъя технической училищее. Бӧрысь сое ысто Ленинградысь Ворошилов нимо заводэ, отын со ужа усьтонъёсыз бордын.
Быдӟым ож кутскем бере М. Калашниковлы вылӥ сержант ним ёсто но танке командире пукто. 1941-тӥ арын Брянск улосын сӧсырмыны шеде. Госпитальын кылльыкуз, йыраз малпан кылдэ автомат кылдытыны. Со бӧрсьы кутске чертежъёс лэсьтыны. Уже кутэ оже ветлэм эшъёсызлэсь верамъёссэс, дэмланъёссэс. Госпитальысь М. Калашниковез куать толэзьлы отпуске келязы, со берытскиз Матай станцие. Отысь депоысь специалистъёс юрттэмъя кылдытэ пистолет-пулемётэзлэсь нырысетӥ модельзэ.
Матай станциысь М. Калашниковез командировкае келязы Алма-Атае, отчы война аръёсы выжтэмын вал Москваысь авиацияя институт. Та дышетсконнилэн мастерскояз М. Калашников пистолет-пулемётсэ эшшо но ӟечомытэ. Бӧрысь солэн кылдытэм пыӵал тӥрлыкъёсыныз тодматскиз Самаркандэ вуэм А. А. Благонравов - ӵапак со кивалтӥз Ф. Дзержинский нимо Военно-инженерной академиен, пыӵал тӥрлык ласянь дано тодосчи. А. Благонравов М. Калашниковлэсь автоматсэ курлаз ке но, вылӥ дунъяз солэсь утчаськонзэ, техника борды кыстӥськонзэ но разработкаезлэсь аспӧртэмлыко луэмзэ. Вылӥ сержантлы Калашниковлы ӵектэмын дышетсконзэ азьланьтыны.
Бӧрысьгес Калашниковлэн пистолет-пулемётэз РККА-лэн Артиллерияя валтӥсь ёзэзлы возьматэмын вал. Отысь специалистъёс та ож тӥрлыклэсь шекъёссэ но, ӟеч палъёссэ но пусйизы. Но ГАУ-ын ужасьёс та пистолет-пулемётэз технологияя мугъёсъя ожын кутыны ӧз лэзе.
Михаил Тимофеевич автоматсэ ӟечомытон бордын уен-нуналэн ужа. 1947-тӥ арын солэн АК-47 пистолет-автоматэз пыр-поч эскерон пыр ортче, мукет пыӵал тӥрлыкен ӵошатыса, трослы кужмогес луэмзэ возьматэ. 1949-тӥ арын СССР-ысь Вооружённой кужымъёсъя министерство пуктэмъя АК-47 автоматэз уже кутыны лэземын. 1949-тӥ арын М. Т. Калашниковез пуктӥзы Ижкарысь «Ижмаш» заводлэн конструктор бюроеныз кивалтыны.
Вань улонзэ М. Калашников сӥзиз ыбылӥськон тӥрлыкез ӟечомытонлы-кужмоятонлы, туала куронъёсъя тупатонлы. 1950-тӥ арысен 1970-тӥ арозь Калашников кивалтэм улсын кылдытэмын 20-лэсь пӧртэм атвоматъёс: АКМ, АКМС, АКС74, АКС74У, РПК, РПКС, РПК74, РПКС74, ПК, ПКС, ПКМ, ПКСМ, ПКТ, ПКМТ, ПКБ, ПКМБ.
Ижкарын ӝутэмын М. Калашниковлы сӥзем музей. Пыӵал тӥрлык дасянын ужасьёс пӧлын арлы быдэ ортче М. Калашников пимо премиез сётон. Алтай улосын - конструкторлэн вордскем палъёсаз — пуктэмын Михаил Тимофеевичлы сӥзем синпелет.
М. Калашниковен кылдытэм автматъёсты быдэс дуннеын уже куто. Африкаысь Мозамбик страна, кунлык басьтэмзэ возьматон понна, кункышет вылаз пусйиз Калашниковлэсь автоматсэ.
1970-тӥ арын, АК вылэ пыкъяськыса, кылдытэмын пӧйшуран карабинъёс. 1992-тӥ арын поттын кутскемын «Сайга» карабин, бӧрысь «Сайга 5,6» но «Сайга 5,6С», «Сайга-410» но «Сайга-20» пыӵалъёс.


Каракулино.
Каракулино черкогурт - Каракулино ёрослэн центрез. Улӥсьёсыз — 5 сюрс 134 адями.
Черкогурт интыяськемын Удмуртилэн лымшор но шундыӝужан палаз, Кам шурлэн ярдураз. Каракулиноысен Сарапулозь 53 иськем, Удмуртилэн шоркарозяз — Ижозь — 114 иськем.
Каракулино черкогурт сярысь нырысетӥ ивортонъёс кылемын 1682-тӥ арысен. Соку черкогурт пыриз Уфа провинцие. 1782-тӥ арын Каракулиноез юнматӥзы Ватка губерние. 1926-тӥ арын 4-тӥ ноябре кылдӥз Каракулино ёрос. Ёрослэн шорсюлмыз луиз Каракулино черкогурт.
18-тӥ дауре Каракулиноын улӥсьёс ваньмыз сямен ӟуч крестьянъёс вал. Со вакытэ черкогуртын интыяськиз 3 черк, 45 лавка, 25 кенос, 3 вуко. 1890-тӥ арын татын усьтӥськиз коньдон возён касса. 1909-тӥ арын усьтӥськиз нырысетӥ банк.
Каракулиноын со вакытъёсы асьсэлэн купецъёссы вал: Ведерников, Кузьминых, Трегубовъёс, Казанцевъёс, Верхотин.
Со сяна, ёрос туж узыр луэ археологияя памятникъёсын. Татын 100-лэсь трос памятникъёс лыдъясько. Соос пӧлын Зуевы Ключи но Чеганда городищеос, Ныргында могильник.
Туннэ черкогуртын интыяськемын шор ёзо школа, искусствоосъя нылпи школа, ёрос библиотека, калык киужъёсъя юрт, ёрослэн историезлы сӥзем музей.
19-тӥ даурлэн шораз Каракулиноын усьтӥськиз больница. Ӵапак со вакытэ 60-тӥ аръёсы ёросын вӧлмиз холера висён. 20-тӥ даурлэн кутсконаз татын кутскиз выль больницалы корпус ӝутон. 1912-тӥ арын 25 койкалы чаклам юрт усьтӥськиз. Туннэ ёросын тырше 25 врач, 117 фельдшеръёс но медсестраос.
Каракулиноысь калык киужъёсты утё но азинто татысь центрын. Со кылдэмын 1993-тӥ арын. Киужъёсъя юртын ужало куроен, кызьпу туен, куисько но пужъятско, сюй мунёоос лэсьто. Таытн поттэм арбериос вуыло пӧртэм адӟытонъёсы но «Гербер», «Семык» выллем шулдыръяськонъёсы, мукет республикаосысь адӟытонъёсы.


Кияса.
Кияса - Удмуртиысь черкогурт. Кияса ёрослэн шорсюлмыз. Интыяськемын Ижевсклэсь 65 иськеме.
Кияса черкогурт кылдӥз 1710-тӥ арын. Гуртлы ним сётӥллям солэн кылдытӥсезлэсь — Кияса нимо воргоронлэсь. 1859-тӥ арын ортчытэм ревизияя Кияса гуртын улӥз 581 адями, татын ужаз 6 вуко.
1926-тӥ арын Кияса луиз ёрослэн центрез.
Черкогуртын интыськемын Пётр Кривоноговлы сӥзем музей. Со кылдӥз 1997-тӥ арын. Музей усьтэмын Пётр Александрович Кривоноговлы сӥзьыса. Со РСФСР-ысь искусство удысьысь дано ужась, ожгар суредасьёслэн студизылэн ёзчиез луэ. Быдӟым оже пыриськыса, со ортчиз Волоколамскысен Берлинозь ож сюресъёсты. Бӧрысь аслэсьтыз малпанъёссэ кисьтиз суредъёс пыр. 1948-тӥ арын кылдытэм «Победа» ужез пусъемын ССCР-лэн кун премиеныз. Совето Союзысь суредасьёс пӧлысь нырысетӥзэ Пётр Кривоноговез пусйизы М. Б. Грековлэн зарни медаленыз. Киясаысь музейын утисько Пётр Кривоноговлэн Быдӟым ожлы сӥзем ужъёсыз но мукет суредъёсыз.
Озьы ик черкогуртлы матэ пуксемын дун чылкыт ву сётӥсь Аксарино гуртысь ошмес. Татчы инмарлы оскись трос калык вуылэ.
Киясаын ужало гурт техникаез тупатъянъя «Удмуртская» МТС но «Киясовоагроснаб» огазеяськон. Пусйыны луэ сиён-юон поттонъя огазеяськонъёсты: кетчуп дася «Адмирал» огазеяськон, сӥль сиёнъёс поттэ «Мясной двор» ООО.
Черкогуртын матысь аръёсы усьтӥськоз выль шор ёзо школалэн юртэз. Сое ӝуто «Удмуртиез азинтон» республикаысьтымы программая.
Кияса черкогуртын мыло-кыдо ужа Калык киужъёсъя юрт. Соин кивалтэ Удмуртиысь культура удысысь дано ужась Надежда Викторовна Пахомова. Татын аръёсын утё калык куиськон, кызьпу туйлэсь арбери лэсьтон, удмурт мунё дасян амалъёсты.


Дэбес.
Дэбес — Удмуртиысь черкогурт, Дэбес ёрослэн шорсюлмыз. Интыяськемын республикалэн уйпал но шунды пуксён палаз. Дэбес черкогуртысен Ижозь 140 иськем. Матысь чугун сюрес станциозь - Кезозь - 32 иськем. Озьы ик черкогурт вӧзтӥ ортче М7 федерал трасса.
Дэбес сярысь нырысетӥ гожъямъёс кылемын 1646-тӥ арысен. 1749-тӥ арын Дэбес гуртын пу черк пуктыны кутскизы. Сое быдэстӥзы 1754-тӥ арын. Сокку ини Дэбес луиз черкогурт. Но 1756-тӥ арын черк ӝуаз, вылез храм ӝутӥськиз 1767-тӥ арын. 1796-тӥ арын Дэбесэз сёто Ватка губернилы, кылдэ Дэбес волость.
1846-тӥ арын черкогуртын пуктӥзы из черк, солы сётӥзы дун-чылкыт Троицалэсь нимзэ. Озьы ке но 1939-тӥ арын черкез ворсазы. Сое выльысь ӝутон кутскиз 2000-тӥ ар бере.
Дэбес ёрос быдэс республикалы но солэн палэназ тодмо луэ Сибирь трактлэн люкетэныз. Сое та палан ӝутыны кутскизы 1682-тӥ арын. Сюрес кыстӥськиз Дэбесысен Кунгурозь. Нош XVIII даурлэн шораз та сюресэз герӟазы Сибирь трактэн. Пусйымон соиз: Дэбесын ваче вуылӥз кык сюрес. Огез нуылӥз Москвае, мукетыз – Петербурге. Сибире кошкисьёс яке со палась лыктӥсьёс одно ик Дэбесэ дугдоно луылӥзы. Соос пӧлын Россия империысь туж тодмо адямиос: А. Н. Радищев, Ф. М. Достоевский, М. Е. Салтыков-Щедрин, Н. Г. Чернышевский. 1824-тӥ арын татысь священниклэн юртаз кӧлӥз ӟуч император Александр I. Туннэ вашкала сюреслэн люкетэз пыре Сибирь трактлэн историезлы сӥзем музее. Ёросын мыло-кыдо пумитало шаерысьтымы но кунгож сьӧрысь куноосты.
Туннэ черкогуртын вань шор ёзо школа, Г. М. Корепанов-Камский нимо искуствоосъя нылпи школа, ваньмон дырез радъянъя "Чупчигур" центр, Дэбес ёрос больница, туризмез азинтонъя "Байгурезь" центр.
Ёросын пото "Новый путь" но "Байгурезь" газетъёс. Озьы ик черкогуртын интыяськемын Дэбес политехникум. Сое йылпумъязы шаерамы тодмо луись адямиос «Удмурт дунне» газетлэн 1994-тӥ-2010-тӥ аръёсы валтӥсь редакторез А. П. Шкляев, калык кырӟанъя "Айкай" кун театрлэн директорез П. П. Данилов но уно мукетъёс.


Дэри черкогурт.
Дэри (ӟуч нимыз "Завьялово") - Удмурт шаерысь черкогурт, Дэри ёрослэн шорсюлмыз. Татын улэ 7 сюрс 455 адями. Дэри черкогуртысен Ижкарозь - 12 иськем.
Филология наукаосъя доктор М. Г. Атаманов Дэри топонимлэсь кызьы кылдэмзэ тазьы валэктэ: нырысьсэ "Дэри" сярысь веран пусъемын 1710-тӥ арын ортчем переписьын. Арске нуись сюрес вылын "Дери-Чудья" гурт пе вань – со ик "Завьялово". Завьял – гуртэз кылдытӥсьлэн нимыз. Дэри гурт ним потэмын Дерьянка шурлэн ӟуч нимыз бордысь, "дэри", напра шуэмез возьматэ. Чудья – удмурт воршуд ним. 1710-тӥ арын гуртын 55 юрт вылэм, улӥсьёсыз чын удмуртъёс гинэ, пе.
1859-тӥ арын ортчем ревизияя Дэри черкогуртын вылэм 96 юрт. Гуртын улӥз 731 адями. Татын ужаз почта, тодон-валан сётонъя училище, 4 вуко но кебит.
1917-тӥ арозь Дэри черкогурт пичи вылэм. Татын ульчаос но туж вакчиесь вал. Тужгес кузь урамез Бадӟым ульча нимазы. Туннэ сое Пугачевлэн урамез нимало. Мукетыз чебер урам - Черк ульча. Татын ветлыны ӧз лэзе пудо-животэз. Али та Октябрь урам луэ. Нош бӧрысь удмурт ульча нимъёсты воштизы ӟуч нимъёс. 20-тӥ дауре татчы трос ӟуч калык вуиз. Соин черкогуртын кылдӥсь ульчаослы но ӟуч нимъёс лякиськизы. Озьы Дэриын кылдӥзы Южный-1, Южный-2, Медик, Пугачевский, Солнечный, Северный микрорайонъёс.
1929-тӥ арын Вотской областьын кылдӥз Иж ёрос, отчы ик пыриз Дэри черкогурт но. Озьы ке но 1937-тӥ арын кылдӥз Дэри ёрос, солэн шорсюлмыз луиз Дэри черкогурт.
Туннэ Дэри черкогуртын вань шор ёзо школа, спортъя школа, кык нылпи сад, пионеръёслэн юртсы (усьтэмын 1967-тӥ арын), культурая юрт, ёрос больница. 2000-тӥ арын черкогуртын усьтӥськиз шаертодонъя музей.
Спортэз азинтон удысын но черкогуртын трос вормонъёс басьтэмын. Татысь стадионъёсын толалтэ но гужем кӧня ке пол ини радъяськылӥзы республикаысьтымы гурт шудонъёс. Таӵе ӵошатсконъёсын Дэри ёрослэн командаез котьку вылӥ интыос басьтэ. Уго Дэриысь спортсменъёслэн вань адӟем карымон адямиоссы: калык куспо классъем спортъя мастер, дуннеысь чемпион Нина Парамонова, тодмо биатлонистъёс, агай-вынъёс Валерий но Сергей Журавлёвъёс, биатлонъя дуннеысь чемпион Александр Ушаков.


Вятской губерния.
Вятка улосвыл (губерния) — Российской империе пырись губерния. Шоркарез — Ватка. Кылдэмын 1796-тӥ арын Кузон губернилэн Ватка улосысь (наместничестволэсь). 1929-тӥ арын Нижегородской областен огазеяське.
1775-тӥ арын Екатерина II-тӥлэн указезъя кылдытэм Ватка наместничество люкемын 13 уездлы: Вятской, Орловской, Глазовской, Сарапульской, Елабужской, Слободской, Кайгородской, Уржумской, Котельничской, Царевосанчурской, Малмыжской, Яранской но Нолинской. Уездной каръёс: Глазов, Елабуга, Котельнич, Малмыж, Нолинск, Орлов, Сарапул, Слободской, Уржум, Яранск.
XIX-тӥ дауре губернилэн улонэз весяклы герӟаськемын вал Россиысь политической но мерлыко улонэн. 1812-тӥ арын кылдӥсь Калык ополчение Вятка музъем вылысь ог 20 000 адями гожтӥськиз. Тужгес тодмоез асьмелы Н.А. Дурова (1783—1866).
Озьы ик та музъемъёс трос аръёс ӵоже ссылка интыен лыдъясько вал. Ог 100 пала декабристъёс ортчемын Вятской губерния пыр. Куд-огез ссыльной адямиос Вятка карын улэмын. 1830-50-тӥ аръёсы татчы поляк ожгарчиос ссылкае келямын вал. Озьы ик татчы ссылкае келямын вал А. Л. Витберг, А. И. Герцен, М. Е. Салтыков-Щедрин.
XIX-тӥ даурлэн пумаз Вятской губерниын революционно-демократической движение вӧлмыны кутскиз. Тужгес тодмо луизы Вятка губерниысь потэмъёс: М. П. Сажин, Н. А.Чарушин, С. Н. Халтурин, Л. В. Чемоданова, А. Д. Кувшинская, А. В. Якимова.
1919-тӥ арын Северо-Вятский гурезь округ кылдыто.
1920-тӥ арын Елабужской, Сарапульской но Глазовской уездъёс но Малмыжской Уржумской и Яранской уездъёслэн ог люкетъёссы Пермь губерние, ТАССРе, Вотской но Мариийской автоном округъёсы пырыны кутско.
1923-тӥ арын Орловской уездлэсь нимзэ Хултуринской нимен вошто.
1924-тӥ арын Советской уезд, но 1928-тӥ арын Уржумской уездъёс быдтэмын.
1929-ти арын Вятской губерния но вань уездъёсыз быдтэмын, музъемъёс пӧртэм шаеръёсы пырыны кутскизы.


Короленко, Владимир Галактионович.
Владимир Галактионович Короленко — ӟуч писатель, публицист, журналист, калыкез югдытӥсь. Вордӥськемын 15-тӥ (27-тӥ) июле 1853-тӥ арын, Украинаысь Житомир городын. Эксэй кивалтон аръёсы но, Россиын Граждан ож мыныку но, В. Г. Короленко висъяськиз адямилыко луэменыз, калыклэсь правооссэ утьыны тыршеменыз. Эксэй радлык пумысен лек мылкыдыз понна репрессиос улэ сюрылэмын.
Писательлэн улэм-вылэмез.
Корленко вордӥськиз Житомирын, уездысь судьялэн семьяяз. Атаез казак выжыысь вылэм. Галактион Афанасьевич висъяськиз чурыт сяменыз, пиезлэн улон шоры учконаз со бадӟым инты басьтӥз. Бӧрысьгес атаезлэсь образзэ В. Г. Короленко возьматӥз «В дурном обществе» повестяз.
Володя Короленко дышетскиз Житомирысь гимназиын, атаез улонысь кошкем бӧрсьы, дышетсконзэ азьланьтӥз Ровенской гимназиын. 1871-тӥ арын дышетскыны пыриз Санкт-Петербургысь технологияя институтэ. Но ёрмыса улэменыз 1874-тӥ арын выжоно луэ Москваысь музъем ужъёсъя Петровской академие.
Пинал дырысеныз ик Короленко итӥськиз калык движение борды. Студентъёслэн лушкем огазеяськонъёсазы пыриськемез понна В. Короленкоез 1876-тӥ арын академиысь уллязы, со келямын вал Кронштадт каре, сое чаклаз полиция. Отын со уксё поттоно луиз - типографиын корректор луыса тыршиз, пиналъёслы урокъёс сётъяз.
Срокез йылпумъяськем бере Короленко Петербурге берытскиз. 1877-тӥ арын дышетскыны пыриз Питерысь Горной институтэ. Ӵапак та вакытэ ик кутске солэн литературае кыстӥськонэз. 1879-тӥ арын Питерын потӥсь «Слово» журналын потӥз вуоно писательлэн нырысетӥ ужез - «Из жизни искателя» новеллаез. Но мукет араз ик - 1879-тӥ арын - Короленко нош ик уллямын институтысь, революция тулкыме пыриськемез понна. Келямын Ватка губерниысь Глазкаре. Бӧрысь - 1895-1896-тӥ аръёсы - Короленко утиз удмуртъёсты. Соос янгыше уськытэмын вал, адями виыса, Инмаръёслы курбон сётэменызы. В. Короленко вань кужымзэ сётӥз соосты судын утёнлы. Озьы удмурт калык утемын вал янгыше уськытонлэсь.
1881-тӥ арын В. Короленко ыстэмын вал Сибире, Якутия котыре. Куать ар ссылкаын улэмез писательлэсь улон шоры учконзэ юнматӥз, вуоно произведениосызлы инъет кылдытӥз.
1885-тӥ арын В. Короленко Нижний Новгородэ улыны интыяське. 1885-тӥ - 1895-тӥ аръёсы - В. Короленколэн самой яркыт вакытэз, соку со кылдытӥз уно произведениоссэ. Ӵапак со вакытэ со сярысь ивор калык пӧлы вӧлме.
1886-тӥ арын потэ солэн нырысетӥ книгаез - «Очерки и рассказы». Со аре ик гожтэ «Слепой музыкант» новеллазэ. Соос пыр автор тодаз вае Украинаын ортчытэм пичи дырзэ, озьы ик ссылкаосын ортчытэм аръёссэ. Шудэз шӧдыны луэ астэ ачид яратон мылкыддэ вормыса гинэ, шуэ писатель. 90-тӥ аръёсы В. Короленко дуннеез котыръя. Вуылэ Россилэн пӧртэм сэрегъёсаз, Америкае. 1895-тӥ арын потэ «Без языка» повестез. Ужъёссэ берыкто пӧртэм кылъёсы, соос пото кунгож сьӧрын. 1895-тӥ -1900-тӥ аръёсы писатель Питерын улэ, "Русское богатство" журналлэн редакторез луэ. Бӧрысь улыны выже Украинае - Полтавае.
Мӧйымыса В. Короленко басьтӥське «История моего современника» романзэ гожтон борды. 4-тӥ томзэ йылпумъятэк, тыэз висьыса, улонысь кошке.
В. Г. Короленко Петербургысь наукаосъя академилэн ёзчиез вал, но 1902-тӥ арын солэн радысьтыз потӥз Максим Горькийлы дур басьтыса, угось М. Горькиез академиысь улляны туртто вал. В. Г. Короленко сярысь эшъёсыз шуылӥзы: Со - Россилэн сюлмыз (совесть).
Кузпалыз - Евдокия Семёновна Ивановская, будэтӥзы Наталья но Софья нылъёссэс.
Лес шумит. Полесская легенда - 1886-тӥ арын.


Кез.
Кез — Удмуртиысь кар типъем посёлок, Кез ёрослэн центрез. Интыяськемын шаермылэн уйпал но шунды ӝужан палаз. Бускельёсыз луо Дэбес, Эгра но Балезино ёросъёс но Пермь шаер. Кез посёлыкысен Ижозь — 172 иськем.
Кез посёлокын улэ 11 сюрс 700 мурт. Со пӧлысь 68 процентэз удмуртъёс, 30 процентэз ӟучъёс, 1,5 процентэз бигеръёс.
1899-тӥ арын Ватка губерниын чугун сюресэз ӝутон герӟаз Сибирез Россилэн шоркареныз. Ӵапак сюресэз ӝутон бадӟым вамыш лэсьтӥз Кез ёрослэн азинсконаз. Паровозъёсты вуэн тырмытон понна нюлэсо-нюро интыын, Лып шур дурын, кылдӥз Кез станция. Озьы 1899-тӥ арын 1-тӥ ноябре кылдӥз Кез посёлок.
Кез посёлокын огез ульча сӥземын Удмуртиысь калык писательлы Олег Поскрёбышевлы.
1931-тӥ арысен ёросын пайда поттыса ужаны ӧдъяз Кез леспромхоз.
1931-тӥ арын ёросын кылдӥз «Колхоз сюрес» газет. 1943-тӥ арын редакция борды ватсаськиз радио.
Кез посёлокын вань шор ёзо школа, искуствоосъя нылпи школа, покчи техникъёслэн станцизы, нылпи творчествоя юрт,музей. Озьы ик Кезын интыяськемын нылпи юрт.


Катьырнакар.
Катьырнакар (1924-тӥ арысен 1991-тӥ арозь – Свердловск) – Свердловской областьлэн шоркарез. Улӥсь калыклэн лыдызъя Россиысь ньылетӥ кар луэ (Муско, Вӧсьлыко Петыркар но Новосибирск бере). Транссибирской магистральлэн транспортно-логистической ёзэз луэ.
Катьырнакар – Урал улослэн кивалтон, лулчеберет, дышетонъя центрез, Урал федерал округлэн шоркарез.
Катьырнакарлэн историез.
Карлэн азинскон сюресэз заводъёслэн ужаменыз герӟаськемын.
Интыяськемез.
Катьырнакар Евразиялэн шораз интыськемын, люке Европаез но Азиез, Мусколэсь 1667 искемлы палэнын сылэ.
Кар интыяськемын Урал гурезьёс дорын, Исеть шурлэн ярдураз. Городлэн музъем вылаз 4 тымет лэсьтэмын – Верх-Исетской, Городской, Парковой и Нижне-Исетской. Озьы ик кык тыез вань – Шарташ но Шувакиш.
Город люкемын сизьым административной ёрослы: Верх-Исетской, Железнодорожной, Орджоникидзевской, Кировской, Чкаловской, Ленинской.
Катьырнакарлэн исторической люкетэз люкемын вань ёросъёс куспын – соин со мукет городъёслэсь висъяське.
Кивалтэт.
Катьырнакарлэн Администрациез интыяськемын "1905-ти арлэн карлудын".
Карен кивалтэ мэр но Кар дума.
Свердлов улослэн кивалтэт органъёсыз луо – губернатор, Правительство но Законодательной Собрание.
Катьырнакарын Урал федерал округлэн кивалтэтэз но Приволжско-Уральской военной округлэн штабез интыяськемын.
Экономика.
2008-тӥ арын 120 000 предприятиос но организациос лыдъясько вал, тужгес бадӟым корпорациос пӧлысь луо – «Уралсвязьинформ», «МРСК Урала», «Энел ОГК-5», «Сталепромышленная компания», «Русская медна компания», «Свердловскэнергосбыт», «Калина» концерн.
Транспорт.
Катьырнакар пыр 6 федерал машина сюресъёс, 7 магистральной чугун сюресъёс ортчо. Калыккуспо аэропортэз вань.
Вылӥ дышетсконниос.
Катьырнакарын Россиысь наукаосъя академилэн Урал ёзэз интыськемын.
Лулчеберет.
Карын ог сю пала библиотекаос но ог витьтон музейёс, музыкальной комедилэн, драмая, егит учкисьлэн, мунё театръёс ужало.
Куать сю пала исторической синпелетъёс лыдъясько: 1905-тӥ арлэн карлудэз, Исторической сквер, Вир-вылын-Храм, Урал консерватория, Росторгуев-Харитоновёслэн, Малаховёслэн, Зотовёслэн улон коркаоссы, Вознесенской черк но мукет юртъёс.


Вавож.
Вавож черкогурт кылдӥз XIII-XIV дауръёсы. Татаро-монголъёслэсь пегӟыса, удмуртъёс вуизы туж шулдыр Ва (али Ува) шур котыре. Ӵапак та интыосын Ва усе Вало шуре. Та бордысь ик потӥз черкогуртлэн нимыз но — Вавож. Но пусъёно: солы мукет но нимъёс малпаллязы. Кылсярысь, Вавож-Можга, Николаевское.
Вавожысь Свято-Никольской черклы 170 арлэсь кема ини. Солэн тусыз бордын тыро-пыдо тыршиз Ижысь пыӵал тӥрлык поттонъя заводысь тодмо архитектор С. Дудин. 16-тӥ сентябре 1835-тӥ арын черклэсь нырысетӥ этажзэ дун-чылкыт вуэн пазязы. Татын трос баӵкоос ужазы. Пӧлысьтызы огез Удмуртилэн историяз бадӟым пытьы кельтӥз. Со — Михаил Елабужский, 1912-тӥ арын Ува ёросысь Удугучин гуртысь Вавоже улыны лыктэм. Никольсклй черкын удмурт сямен чирдэм сяна, та воргорон мыло-кыдо выриз этнографиен, нуиз дневник, тодӥз пӧртэм кунсьӧр кылъёсты. Но улон нюжаез Михаил Стефановилэн туж но туж секыт вал: нырысь ик сое коркаысьтыз уллязы, кивалтӥсьёс черксэ пытсаны вырылӥзы, бӧрысь Елабужскиез воксё кулаке поттӥзы, висись пересез ыстӥзы нюлэс коранэ… Отец Михаил Вавоже берытскиз на кулон азяз гинэ. 1937-тӥ арын черкез ворсазы.
Михаил Стефанович юн эшъяськылӥз Меньшикова сузэеръёсын-дышетӥсьёсын. Соос ужазы Удмурт шаерысь тужгес вашкала школаын — черкогуртысь церковно-приходской школа усьтӥськиз 1842-тӥ арын. Вунэтоно ӧвӧл: ӵапак та сузэръёс ик шедьтӥзы егит югдытӥсез, кылбурчиез Кузебай Гердэз. Сютэм улонэн сэрен К. Герд коркась корка кураськыса ветлоно луылӥз. Меньшиковаосын пумиськемез бере сое сюдӥзы-миськизы. Озьы со школаысь тужгес усто дышетскисьлы пӧрмиз.
Вавож черкогурт Сылэ Ува но Вало шуръёс вискын. Черкогуртлэн шорсюлмыз интыяськемын гурезь йылын. Макем трос татын XVIII даурын пуктэм йыг-йыг юртъёс! Кылсярысь, огаз сыӵе коркае «каръяськиллям» ёросысь югдурез утисьёс. Паймымон соиз но: Вавожын туж трос уло Азербайджанысь вуэмъёс.
Вавож черкогурт вашкала дыръёсы тодмо луылӥз вуз каронэныз. Татын огыр-бугыр радъяськылӥз Вавожско-Никольской ярмарка. Соин ик Вавожын трос вуз карон юртъёс сылӥзы. Вал асьсэлэн драмтеатрзы но. Спектакльёс, концертъёс ортчылӥзы азьло вина возён интыын.


Катьырнакарлэн историез.
1723-тӥ арын Исеть шур вылын завод-крепость ӝутыны чакламын. Вуоно городлэсь интызэ бырйиз В.Татищев. Заводлы улон шокчиз В. де Геннин. Екатерина II-тӥ императрицалы сӥзьыса, карлы Катьырнакар ним сётэмын.
Завод ыргон, чугун но корт поттыны чакламын вал. Озьы ке но 1808-тӥ арын Катьырнакар завод ворсамын вал.
XVIII-тӥ дауре Катьырнакар азинске Урал но Сибирь улосъёслэн горно-промышленной шоркарез луыса.
1738-тӥ арын изэз шерон мастерской усьтэмын, кудзэ 1761-тӥ арын гранильной фабрикаозь паськытатӥзы.
1726-тӥ арын ыргонлэсь коньдон дурыны кутско. Россиысь огъя коньдон кулэлыклэсь 80 % люкетсэ потто вал Катьырнакарын. 1876-тӥ арын заводэз ворсазы.
1761-тӥ арын Сибирской почта тракт ортчиз.
1781-тӥ арын Катьырнакарлы Перма губерниысь уездной кар статус юнматӥзы.
1807-тӥ арын «гурезь ужъёсъя кивалтӥсь город» статус юнмато. Со арысен Урал гурезъёс которысь вань мастерскойёссын, фабрикаосын, заводъёсын Катьырнакарысен кивалтыны кутско.
1839-тӥ арын маханикая фабрикаын поттыны кутско питранъёсты но турбинаосты, паровой машинаосты, кортэз вандӥсь станокъёсты. 1874-тӥ арын та производство но ворсамын вал.
Вузкорон удыс но вылӥ чотын лыдъяське вал – сӥлен, майталэн, куэн, кортэн паськыт вузкарон радъямын вал.
1820-тӥ арын Катьырнакарысь купецъёс зарни приискъёс борды кутско. 1826-тӥ арын Яким Рязанов нырсетӥ купец луиз, кудизлы сётэмын вал ас понназ зарниез поттон промышленностез радъяны. Бордаз ӥтиськизы Ф.Казанцев, С.Баландин, Т. Зотов.
1863-тӥ арын горной кар статуссэ ыштэмез бере, Катьырнакарын азинскыны кутскизы мукет удысъёс но (сиён-юон, транспорт, услугаосъя сфера). Тужгес азинскиз банкен герӟаськем удыс. 1827-тӥ арын Сибирской вузкарон банк – Россиысь тужгес бадӟым банк луиз.
1878-тӥ арын Катьырнакарэ чугун сюрес вуэ. Кузон пала нуись чугун сюрес вуттэмын вал 1920-тӥ арын гинэ
1904-тӥ арлы Катьырнакарын 49 промышленной предприятие но 300 пала мастерскойёс лыдъясько вал.
1917-тӥ арын большевик кивалтэт юнматэмын вал "виртэк". 1918-тӥ арын 16 но 17 пӧсьтолэзье Катьырнакар котырын Николай II-тӥлэсь семьязэ виё.
Граждан ож бере заводъёслэн ужзы ӧз воштӥськы.
1923-тӥ арын Катьырнакар Урал областьлэн шоркарез луиз. 1924-тӥ арын Свердловск ним юнматэмын. 1934-тӥ арын Урал областлэсь нимзэ Свердловской областьлы воштӥзы.
Пятилетка дыръёсы промышлtнность азинскыны кускиз. Ӝутэмын вал выль заводъёс (секыт машинаосты поттон завод, Уралэлектромашина, Уральской турбомоторной завод но мукетъёсыз).
Быдӟым Атыкай ож дырья Свердловске эвакуировать каремын вал 50 завод. Со дырысен Военной промышленность но азинскыны кутскиз. Война бере но карлэн экономикаез машина поттон но кортэз дурон промышленностен герӟаськемын вал.
1991-тӥ арын карлы исторической нимзэ берыкто.


Кузон.
Татарстан Республикаысь Президентлэн дворецез Казань кремльын
Кузон (Казань) (биг. Казан, Qazan, ӟуч "Каза́нь") — Россия Федерациысь кар, Татарстан Республикалэн шоркарез, вузкаронъя, транспортъя, наукая, религияя но промышленностья центр.
Нимыз но историез.
Та карлэн вашкала удмурт нимыз (али вакытэ со пумозяз вунэмын ӧвӧл на) — "Кузон", бигер кылын — "Казан". Со нимлэн кытысь потэмез пумысен учёнойёс огкылэ вуэмын ӧвӧл. Тужгес оскымын луэ таӵе версия, кудӥз Казаньлэсь нимзэ Булгарын 1367-1370 аръёсын кивалтыса пукем Хасан-ханлэн нимыныз герӟа.
Казаньлэн кылдон дырыз пумысен но споръяськонъёс мыно. Бигер археологъёс оскыто, Казань 1005 аръёсы волга булгаръёслэн карзы луыса кылдытэмын вал. Мукет учёнойёс талы уг оско, Казань, пе, XIII даурлэсь вазьгес кылдыны уг быгаты вал, шуо. Кызьы ваньмыз со зэмзэ вал, шуг вераны.
Котьма ке но, XIII-XIV дауръёсы Казань Зарни Ордалэн вузкаронъя но политикая центръёсыз пӧлысь бадӟым рользэ шудэ. 1408 аре Казаньысь кивалтӥсьёс асьсэлэсь коньдонзэс поттыны кутскизы. 1438 арысен Кузон ханстволэн шоркарез луэ.
1552 арысен Казань Россие пыре. Со аре Россиысь эксэйлэн Иван Грознойлэн ожгарчиосыз басьтӥзы но быдэс Кузон ханствоез киултыны кутскизы (ӧжыт бергес Россие лымшор удмуртъёс но пыриллям). 1708 арысен Казань — Казан губернялэн центрез. 1919 аре со луиз огъя Бигер-Башкорт АССР-лэн шоркарез, нош 1920 арысен со нимаз Бигер АССР-лэн шоркарез луэ ини. 1990 арысен со — Татарстан Республикалэн шоркарез.
Казаньлэн ролез удмурт калыклэн историяз.
Уно аръёс ӵоже Казаньын пукиллям лымшор удмуртъёслэн кивалтӥсьёссы — нырысьсэ бигеръёс, собере ӟучъёс. Отысь быдэс Волга-Урал регионэтӥ паськыт вӧлмыны кутскиз христиан оскон. Казаньысь университет калыкез югдытонъя туж бадӟым рользэ шудӥз. Университетлэн типографияз печатламын вал нырысетӥ удмурт книгаос (1847). Казаньын ик дасямын вал нырысетӥ удмурт грамматика (1775). Отын ик нырысьсэ малпамын вал нимысьтыз удмурт алфавит (Ильминскилэн алфавитэз; 1870-тӥ аръёсы). Революцилэсь азьвыл Казаньын дасямын но поттэмын вал уно удмурт книгаос.
Кузон агломерация.
1136,566 сюрс адями – 2010-тӥ арын 1-тӥ январьлы лыдпус (городъёс пӧлын улӥсьёслэн лыдызъя 6 интыын сылэ). Татарстанысь экономикая министерстволэн кичӧлтэмезъя 2009 арысен Кузон агломерация кылдытэмын. Город паськытаз – пыризы матысь 6 административной ёросъёс но кык город – Волжск но Звенигово. Огъя агломерациын улӥсь калыклэн лыдыз 1,56 млн. адями луиз.
Карысь аскивалтон.
Кузон муниципал кылдэт 7 ёрослы люкемын: Авиастроительной, Вахитовской, Кировской, Московской, Ново-Савиновской, Приволжской, Советской.
Городэн кивалто – мэр, кар дума, быдэсъян комитет.
Экономика.
Кузон – Россиысь огез тужгес ик бадӟымез промышленной, финансовой, вузкарон но туристической центрез луэ. Приволжской федерал округын улон юртъёсты лэсьтонъя нырысетӥ интыын сылэ.
Кузонын Россиын валтӥсь 6 корпорацилэн штаб-квартиразы интыськемын.
Банк сектор азинскемын – 3 интыын сылэ (Муско но Санкт-Петербург бере).
Промышленность: машина поттон, химической но мувӧй.
Информационной технологиосъя – огез валтӥсь центр. Татын Европаын самой бадӟымез «Идея» нимо технопарк ужа.
Транспорт.
Кузонын трамвай, троллейбус, автобус транспорт ветлэ. Озьы ик вань метро.
Кар пыр ортче «Волга» федерал сюрес.
Дышетскон удыс.
Городын 282 нылпи сад, 178 школа.
Выли образованиез сётӥсь дышетскон интыослэн лыдзы 44 луэ. Кузонын гинэ (Россиысь вань городъёсты лыдэ басьтыса) огдыръя федеральной но национальной исследовательской университетъёс ужало.
Культура.
Кузонын дуннеын нырысетӥ Дуннеысь культурая институт кылдытэмын. В. И. Качалов, Галиаскар Камал, Муса Джалиль нимоесь театръёс ужало, кудъёсыз быдэс Россиылы но дуннелы тодмо луо. Исторической памятникъёс пӧлын — Кузон кремль, Кремлёвской, Баумана но мукет урамъёсысь вашкала юртъёс, Петропавловской собор но мукет.
Казаньын «Зарни Минбар» мусульман киностудизы ужа. Вань 34 кун музейзы. Кузонын гинэ Эрмитажлэн филиалэз ужа.


Кузонлэн историез.
Карлэн историез бигер калыклэн историеныз герӟаськемын. Трос дауръёс ӵоже Кузон та мусульман калыклэсь улон сюрессэ уте но азинтэ вал.
Кузон нимлэн кылдэмез сярысь пӧртэм веранъёс но легендаос вань. Огез соос пӧлысь: Кузон крепость Волга шурлэн ярдураз ӝутэмын вал Булгар Ханствоез утен понна. Туж умой интыын сылэмез понна, котырес луэмез понна, соин сэрен казанлы (рис пӧзьтон котел) укшаемез понна, Казань ним но, пе, сётэмын.
Туннэ нуналлы Кузонлэн кылдэмез пумысен историез эскерисьёс одӥг малпанэ вуэмын – кар 1000 ар талэсь азьвыл кылдэмын Волжской Булгарилэн форпостэз луыса. Татаро-монголъёс вуэм бере, Кузон итӥське Зарни Орда борды. XIII-XIV дауръёсы Кузон туж азинске – та кар пыр вузкарон Европаез но Азиез герӟась сюресъёс ортчо, политикая центр луыны кутске.
Вашкала ӟуч книгаосын Кузон сярысь информация шедьыны кутске XIV—XV дауръёсысен гинэ.
1438-тӥ арысен, Зарни Орда быремен сэрен, Казанской Ханстволэн шоркареныз лыдъяськыны кутскиз. Нюръяськон кутскиз Московской государствоен. 1552-тӥ арын Кузон Иван Грозныйлэн ожгарчиосыз кужмысь басьтӥзы Кузонэз. Быдтэмын вал туж трос калык, город сутэмын-куашкатэмын.
Муско кунэ пыремез бере, Кузонлэн выль азинскон сюресэз усьтӥськиз. 1556-тӥ арын тӧдьы излэсь Кремль ӝутыны кутско. Бигеръёслы городлы 30 иськемлы матынгес улыны уг яра вал. Соин сэрен – калыклэн лыдыз городын туж ичи вал.
XVII дауре карлэн экономикаез ӝог азинскыны кутскиз. Усьтӥсько нырысетӥ мануфактураос. 1708-тӥ арын Кузон Казанской губерниялэн шоркарез луыса юнматэмын. Со дырысен город губернской город луыса будыны ӧдъя. Поволжье улосын культурной шоркарез лыдъяськыны кутске: 1758-тӥ арын усьтӥське нырысетӥ гимназия, 1771-тӥ арын – нырысетӥ медресе, 1791-тӥ арын – нырысетӥ театр, 1804-тӥ арын - университет (Россиысь куинетӥез!!!)
Революция но Граждан ож вакытъёсы Кузон большевикъёслэн огез нюръяськон шоркарзы луиз. Татын ортчизы шимес виркисьтон ожъёс.
1920-тӥ арын Кузон ТАССР-лэн шоркарез луыса юнматэмын.
Быдзым Атыкай война дырья Кузонэ трос заводъёсты эвакуировать каремын вал. Озьы ик Наукаосъя академилэсь ёзъёссэ.
Туннэ нунналы Кузон – Россилэн куинетӥ шоркареныз лыдъяське.


Ленин, Владимир Ильич.
Владимир Ильич Ленин (зэмос нимтулыз Ульянов) – ӟуч революционер, Кенешо Россилы инъет сётэм адями.
В. И. Ленин вордскиз 10-тӥ (22) апреле 1870-тӥ арын Симбирск городын (туала нимыз Ульяновск). Атаез – Илья Николаевич - дышетӥсь, егит дыръяз удыссэ мытӥз пичи классъёсты дышетӥсь бордысен, бӧрысь кивалтӥз Самара губерниысь калык училищеосын, дворян ним басьтӥз (улонысь кошкиз 1886-тӥ арын). Анаез – Мария Александровна Бланк – эмъясьлэн нылыз, дышетскиз дораз, кӧня ке кунгожсьӧр кылын вераськыны быгатӥз, роялен шудӥз, трос лыдӟиськиз. Владимир семьяысь куать нылпи пӧлысь куинетӥез вал. Ульяновъёс ог-огзэс валаса, туж тупаса улӥзы.
Школаын дышетскыкуз ик, Володя шӧдыны кутскиз со вакытысь обществолэсь шекъёссэ. Сочинениосаз но таӵе мылкыдъёссэ шараяз. Александр агаез, калык бугыръяськонъёсы пыриськемез бере, 1887-тӥ арын казнить каремын вал. Сое янгыше уськытӥзы эксэез виёнэ пыриськемез понна. Агайзэ быдтон Володялэсь сюлэмзэ бугыртӥз, улон шоры учконъёссэ воштӥз. Со дырысен Владимир пумит султӥз со вакытысь кунлэн радлыкезлы. 1887-тӥ арын со пыриз Кузонысь университетлэн юридической люкетаз. Соку ик со пыриськыны кутскиз студентъёслэн огазеяськонзылэн ужаз - режимлы пумит мынӥсьёслэн радазы. Но таӵе студентъёсты, пӧлазы Владимир Ульянов но, ӝоген кырме полиция. Декабре 1887-тӥ арын сое университетысь улляло, келяло анаезлэн вордскем юртаз. Отын сое полиция чакла, Владимир азьланьтэ ас понназ дышетсконзэ. 1888-тӥ арын Владимирлы луонлык усьтӥськиз нош ик Кузонэ берытскыны. Отын со тодматскиз Карл Маркслэн ужъёсыныз, озьы пыриськыны кутскиз марксистъёслэн кружоказы. Та дырысен В. Ульянов калык бугыръяськонъёслы дур басьтэмысь дугдэ, сюлэмаз-йыраз пыӵало Маркслэн ужъёсыз.
Бӧрысь со улыны выжиз Самарае, отын но сое чаклаз полиция. Уксё поттӥз нимаз урокъёс сётъяса. 1891-тӥ арын со экстерн амалэн Санкт-Петербургысь университетэ кун экзаменъёссэ сётӥз. 1892-тӥ - 1893-тӥ аръёсы В. Ульянов тыршиз Самараысь присяжной судьялэн юрттӥсез луыса. Отын кылдытэ марксист кружок, ӟуч кылэ берыктэ Карл Маркслэсь Коммунист партилэсь Манифестсэ.
1893-тӥ арын улыны каръяське Санкт-Петербурге. Отын тырше юрист луыса. Ачиз но валатэк кыле Петербургысь марксистъёслэн азьветлӥсьсы чотын луэмзэ. Ӝоген В. Ульяновез полиция кырме но кунгож сьӧры келя, отын со тодматске Россиысь марксистъёслэн кичӧлтӥсеынызы Георгий Плехановен. 1895-тӥ арын В. Ульянов Россие берытске, Питерысь вань марксист кружокъёсты огинэ герӟа - озьы кылдытэ «Рабочей классэз зӥбонлэсь мозмытонъя нюръяськон» огазеяськонзэ. Сое нош ик полиция кырме но пытсэт сьӧры келя. Ӝоген сое куинь арлы келяло Сибире, Шушенское черкогуртэ. Отын 1898-тӥ арын кузпалъяське Надежда Крупскаяен, соин со тодматскиз вал Петербургысь кружокъёсы пыриськыкуз.
Ссылкаын дыръяз но со азинтэ революционер ужзэ. 1897-тӥ арын поттэ «Капитализмлэн Россиын азинскемез» ужзэ, со пыр со ченгеше народникъёслэн улон шоры учкеменызы. Отын ик вортэ, Россиын буржуазной революция тани-тани бугырскоз шуыса.
Ссылкаын улэмез бере мылкыд каре кунгож сьӧры потыны. Кӧня ке дыр ӵоже улэ Мюнхенын, Лондонын, Женеваын. Отысь эшъёсыныз - Вера Засуличен, Юлий Мартовен, Георгий Плехановен, Павел Аксельродэн - огазе кариськыса, поттыны кутско «Искра» газет. 1901-тӥ арысен аслыз выль ним малпа - Ленин, ужъёссэ та нимтулэн тодмостыны кутске. РСДРП-лэн Брюссельын ортчем кыкетӥ съездэз Ленинэз но эшъёссэ кык «бурдлы» люкиз - большевикъёс (Ленин пала дурбасьтӥсьёс) но меньшевикъёс (соослы пумит султэмъёс).
1905-тӥ - 1907-тӥ аръёсы - Буржуазно-демократической революция мынон вакытэ - Ленинлы Россие берытскыны луонлык кылдэ. Отысь эшъёссэ со пролетариатлы но крестьянъёслы дурвайыны косэ, мылкыдзэс бугыртэ. Но революция Ленин малпамъя уг радъяськы, солы нош ик кунгож сьӧры берытсконо луэ. Озьы ке но Россиен кусыпъёссэ уг ышты, лушкем пыриське Кун Думалэн ужаз. РСДРП-ын нош ик бугыръяськонъёс кутско. Одӥг ласянь Лев Троцкий - пӧртэм партиослэн возиськемзылы дурбасьтӥсь, мукет ласянь - Ленин, большевикъёслэсь партизэс (асьсэ печать ёзэнызы - «Правда» газетэн) кылдытон сярысь сюлмаськись.
Калык пӧлын радикализаия мынон вакытэ большевикъёслэн данзы ӝутскиз. 1917-тӥ арын, Советъёслэн нырысетӥ съездазы вераськыкуз, Ленин пусйытэк ӧз кельты большевикъёслэн власте вуэмзы сярысь. 1917-тӥ арын сентябрь толэзе Ленин малпанэ вуиз: воштӥськонъёслы дыр вуиз. Октябре Петроградэ интыяськем Временной правительство кушкатэмын вал. Советъёслэн кыкетӥ съездазы кылдытэмын калык комиссаръёслэн кенешсы (СНК), соин кивалтонэз оскизы В. Ленинлы.
1918-тӥ арын Ленин тыршиз большевикъёслэсь властьсэс юнматон бордын. Но эсеръёс, паллян кужымъёс но анархистъёс Ленинлы кивалтыны эрик сётыны ӧз дыртэ. 30-тӥ августэ сое виыны турттон учыр вал - Большевикъёслэн Москваысь комитетсылэсь юртсэ пуштытӥзы. Но Ленин сӧсырмыны ӧз сюры. Таӵе учыр бӧрсьы Ленин мытӥз правительственный террор нимаськись ужрадэз - большевикъёслы пумит мынӥсьёсты кырмылыны но быдтыны ӧдъязы.
1922-тӥ арын Ленинлэн тазалыкез инсультэн йырин лябӟиз. Кема дыр ӵоже эмъяськоно луиз, нош ар пумын - декабре - солэн йыраз нош ик вирсэрез пуштӥз. Солы тазалыкез сэрен Кремльысь кошконо луиз. 21-тӥ январе 1924-тӥ арын со улонысь кошкиз. Мугорыз утиське Мускоысь Кремль азьын сылӥсь мавзолейын.


Жуйков, Семён Прокопьевич.
Семён Прокопьевич Жуйков — удмурт кылтодосчи, доцент, удмурт но ӟуч кылъёслы дышетскон книгаослэн, удмурт-ӟуч но удмурт орфографияя нырысетӥ кыллюкамъёслэн, шонер гожъяськон индылэтъёслэн авторзы, Удмурт педагогияя институтысь удмурт кыл но литература кафедралэн нырысетӥ кивалтӥсез.
С.П. Жуйков вордӥськиз 1891-тӥ арын тулыспал толэзьлэн 2-тӥ нуналаз азьло Вятка губерниысь Глазов уездысь Ягошур волостьысь Пусошур гуртын куанер удмурт крестьян семьяын. Тодмо учёной но дышетӥсь луэмезлэсь азьло со трос шуг-секытъёсыз адӟем: узыръёслы ужано но луылӥз, Волгаын бурлак но вылэм, извозын Сибыр сюрес кузя но уно пол ортчылэм, вуылэм Украинае но Польшае. Отын но огаз монастырьын медо луыса ужам. Гожтэтлы кызьы но озьы дышетскемез бере, 1912-1917-тӥ аръёсы, Кизнер ёросысь Асинер гуртысь земской школаын дышетӥсь луыса ужам. Бугырес ожмаськон аръёсы армиын вылэм. 1919-1921-тӥ аръёсы дышетскем Вяткаысь Ленин нимо педагоги институтын. Отын дышетскыкуз, огдыре ужам Вяткаысь калыкез дышетон люкетлэн инструкторез луыса. Педагоги институтэз йылпумъямез бере сое Глазовысь педагоги техникуме ужаны ыстӥллям (1921-1925 аръёс), нош 1925-1929-тӥ аръёсы сое Ижысь педагоги техникуме выжтӥллям. 1929-тӥ арын со дышетскыны пыре СССР-ысь Наукаосъя академилэн Ленинградысь Кыл но малпан институтэзлэн аспирантураяз. Солэн наука ласянь кивалтӥсез вылэм со вакытэ туж тодмо но сӥё-дано кылтодосчи, академик Н.Я. Марр.
Аслаз дышетскисьёсыз пӧлысь С. Жуйковез со нимысьтыз висъяса вера вылэм, одӥгез визьмоез аспирант луэ шуыса. Соин но, оло, С. Жуйков Н. Маррлэн кылъёсты дышетон аспӧртэмлыко методологиезлэсь ӧз куштӥськы - удмурт кыл удысын вань ужъёссэ кылдытъяз дышетӥсезлэн ӵектэм "Кыл сярысь выль дышетон" шуон методэзъя.
Семён Жуйков трос кылъёсты тодэ вылэм: поляк, немец, англи, удмурт, коми, финн, бигер, башкырт, казах, узбек но ӟуч.
Аспирантураез йылпумъямез бере сое ужаны ыстӥллям соку гинэ кылдытэм Удмурт педагогия институтэ, удмурт кыл но литература кафедралы кивалтӥсь карыса. Огдыре ик со ужам на 1931-тӥ арын кылдытэм Удмурт наука-эскерон институтын (УдНИИ-ын) но. Удмуртиын 6 ар ужатозяз, со 47 тодос ужъёс, школаослы, педагогияя институтлы но техникумъёслы пӧртэм программаос но методика валэктӥсь книгаос (пособиос), учебникъёс гожтэм, удмурт-ӟуч но удмурт орфографияя кыллюкамъёс, шонер гожъяськон правилоос дасям но соосты печатласа поттэм, студентъёслэн юрттэменызы печатлам удмурт диалектологияя, этнографияс но Удмуртилэн экономикаезлы сӥзем картаос, трос пол потам тодосо экспедициосы.
Куамынэтӥ аръёсы, массовой репрессиос дыръя, С. Жуйковлэн туж азинлыко мынӥсь ужез уриськем: йыр вадьсаз сьӧд пилемъёслэсь вотсаськыны кутскемзэс шӧдыса, Семён Жуйков Удмуртиысь лушкемак гинэ воксёлы кошконо луэм. Нырысь-валысь со ужам Шор Азиысь вылӥ дышетсконниосын: Алма-атаысь Казах кун университетын, Семипалатинскысь кун педагогияя институтын, бӧрысьгес - Ульяновск улосысь Мелеккес педагогия институтын но Воронеж улосысь Россошанск дышетӥсьёслэн институтазы. Республикаысьтымы кошкемез бере удмурт кыллы сӟзем ужъёсыз ӧз ни поталэ, тросгес дырзэ висъяз, вылды, ӟуч кылэз но солэсь пӧртэм диалектъёссэ дышетонлы. Л. С. Христолюбовалэн гожъямезъя, со пыр-поч эскерем Ульяновск улосысь Николо-Черемшанск ёросысь ӟучъёслэсь говоръёссэс но Донысь диалектъёсты.


Куликов, Кузьма Иванович.
Кузьма Иванович Куликов – история наукаосъя доктор, Россиысь Инкуазьтодосъя академилэн профессорез (2001-тӥ арысен), тодосчи но гажамон адями. Кема дыр ӵоже кивалтӥз Россиысь наукаосъя академилэн Урал ёзэтысьтыз Историяя, кылъя но литературая Удмурт институтэн. Пусъемын пӧртэм нимъёсын-пусъёсын: Россиысь но Удмуртиысь наукалэн сӥё-дано ужасез, Удмуртилэн кун премиезлэн лауреатэз. Наукая 100 ужъёслэн, публицистикая но литературая материалъёслэн авторзы. Со пӧлысь 23 книгиез сӥземын Удмуртилэсь историзэ, Удмуртилэсь Россиен кусыпъёссэ эскеронлы. Наукая удысаз со бадӟым саклык висъяз Россиын, озьы ик Поволжьеын, Приуральеын XIX-тӥ дауре ортчем пӧртэм событиосты эскеронлы.
Кузьма Куликов мылысь-кыдысь басьтӥськиз финн-угор калыкъёслэн национально-государственной ужпумъёссэс сэрттон-пертчон но эскерон борды. Ужъёсаз со тупен-тупен мадиз финн-угор выжыысь калыкъёслэн юнмамзы, асьсэды нимаз калыкен шӧдыны кутскемзы сярысь.
Кузьма Куликов вордӥськиз 1937-тӥ арын Удмурт АССР-ысь Алнаш ёросысь Елкибасево (Актэмыр). Нырысь йылпумъяз зоотехникъёслэсь техникумзэс, со бӧрсьы - Ижысь гурт удысъя академиез (1963-тӥ арын). Тодон-валан люказ КПСС-лэн ЦК-езлэн Вылӥ партшколазэ. 1962-тӥ арысен 1964-тӥ арозь кивалтӥз Гурт удысын тыршисьёслэн профсоюззылэн Удмурт обкомезлэн культурая ёзэныз.1966-тӥ арысен 1978-тӥ арозь тыршиз КПСС-лэн Удмурт обкомысьтыз пропагандая ёзаз лектор луыса. Мылысь-кыдысь тыршиз вашкала удмуртъёслэсь Глазкарысь «Иднакар» музейзэс кылдытон бордын. «Удмуртия» телерадиокомпаниын мынӥзы Кузьма Куликовен радъям «Кун но ми» передачаос. Ваньмон дырзэ сӥзе пуэз вӧлонлы, солэсь пӧртэм арбериос лэсьтонлы. Та тодосчилэн кичӧлтэмезъя Удмурт шаерын ортчо парк синпелетъёслы сӥзем фестивальёс.


Алнаш.
Алнаш – удмурт черкогурт, Алнаш ёрослэн шорсюлмыз.
Со интыяськемын Удмурт шаерлэн лымшор палаз. Ӵапак отӥ Алнашка но Тойма шуръёслэн вуоссы огинэ ӧръясько. Шулдыр черкогуртын улэ-вылэ ог 6 сюрс 765 адями.
Алнаш пыр кошке Муское нуись федерал сюрес, 12 километрлы палэнэтӥгес ортче Огырчие нуись чугун сюрес. Та сяна, Алнашлэсь 5 километрлы палэнэтӥгес читыр-чутыр кошке Екатерина II императрицалэн трактэз.
Та черкогуртлэн кылдэмез герӟаськемын 1751-тӥ арен. 31-тӥ июне отын усьтӥськиз приход. 1761-тӥ арын вераськон ӝутӥськиз пу черк пуктон сярысь. 1763-тӥ арын 20-тӥ мае выль вӧсяськон интыез усьтӥзы, вӧсям вуэн пазязы, Дун-чылкыт Тройчалэсь нимзэ сётӥзы. Оло, соин но куд-огез Алнашез Троицкий, Тройча нималля.
1791-тӥ арозь та черкогурт Кузон епархилэн бур улаз лыдъяськылӥз. Нош 1791-тӥ арын выжиз Ватка епархие. 1796-тӥ арын, Алабуго уездысь волостьёсты люкылыку, кылдӥз Асаново волость. Бӧрысь кылдӥз Алнаш волость, шорсюлмыз - Алнаш черкогурт.
1815-тӥ арын Алнашын излэсь черк пуктоно кариськизы. Выль вӧсяськон инты ӧсъёссэ вӧлъяз 1922-тӥ арын.
1859-тӥ арын лыдъян-чотан ортчытэм бере тодмо луэм: со вакытэ Алнашын 62 коркан 187 воргорон но 238 кышномурт улэм. 1897-тӥ арын черкогуртын 804 мурт улӥсез кылдэм ини. Татын кык пызь изон вукозы вылэм.
1921-тӥ арын Алнаш волостез выжтӥзы Можга уездэ. 1929-тӥ арын кылдӥз Алнаш ёрос, шорсюлмыз – Алнаш черкогурт.


Кулакова, Галина Алексеевна.
Галина Алексеевна Кулакова — куас вылын ворттылонъя спортсмен, Олимпия шудонъёсын ньыль пол чемпионка луэм кышномурт (1972-тӥ арын — спортлэн куинь удысаз, 1976-тӥ арын — эстафетаын), Дуннелэн 9 пол луэм чемпионкаез, нош СССР-лэн – 39 пол.
Пичи дырыз.
Та дано кышномурт вордӥськиз 1942-тӥ арын 29-тӥ апреле Вотка ёросысь Степаново (Логачи) гуртын. Аслэсьтыз нырысетӥ куассэ Галина Алексеевна ас киосыныз лэсьтӥз. Дасяз со сое пипулэсь, но куасъёсыз кемалы уг чидало вал, соин ик выльёссэ дасяно луылӥз. Нырысетӥ ӵошатсконаз шедиз малпамтэ шорысь. Отын бызьылыны кулэ вал солэн Лида сузэрез. Но со отчы пыриськыны ӧз быгаты, бызьылыны куриз Галя сузэрзэ. Галина Алексеевна солы юрттӥз, сузэрез понна куасэн бызьылӥз но гуртаз дыртӥз — отын угось сое витё вал кысконо скалъёсыз. Ӝоген со Лида сузэрезлэсь телеграммазэ басьтӥз: «Лыкты Ижкаре!» Ӵошатсконын Галина кыкетӥ инты басьтэм, сое бадӟым спортлы дасяны кутскизы. Со дырысен Галина Кулакова рос-прос басьтӥськиз спорт — куасэн бызьылон — борды.
1965-тӥ арын ай нокыӵе разряд басьтымтэ Галина пыриськиз Смоленскын ортчись ӵошатсконъёсы. Ваньзэсты азьпалтӥз! Отын спортъя 67 мастеръёс бызьылӥзы ке но! Ӵошатсконэз радъясьёс паймизы: ма, кытысь шедьтӥзы таӵе шаплы удмурт дояркаез?!
Галина Алексеевна дышетскиз Кемерово улосысь мугорез кыдатон культурая Прокопьевской техникумын. Сое йылпумъяса, келямын вал Ижысь «Ижтяжбуммаш» заводэ. Отын со тыршиз тренер-дышетӥсь луыса.
Улон сюресэз.
1982-тӥ арын Галина Алексеевналы 40 арес тырмиз — соку со спортлэсь палэнсконо кариськиз. Со бӧрсьы кык ар ортчыса, Олимпийской комитетлэн кивалтӥсез Галина Алексеевнаез дуннеысь спортэз азинтэмез понна пусйиз азвесь Олимпийской орден. Г. А. Кулаковалэн кадь вормонъёсын — куасэн бызьылонын - «пиштыны» ӧз быгаты одӥг спортсмен но!
Галина Алексеевна Кулакова та нуналъёсы улэ-вылэ Удмуртиысь Дэри ёросысь Италмас каргуртын. Италмас каргурт котырын интыяськемын Г.А. Кулаковалы сӥзем музей. Со сяна, Удмурт Республикалэн Президентэз Александр Волков юрттэмъя шаерамы усьтэмын Г.А. Кулаковалы сӥзем спортъя комплекс. Отын мугорзэс кыдато будӥсь пиналъёс, Удмуртилэн сборнояз пырисьёс.


Удмурт дунне (газет).
«Удмурт дунне» — Удмурт Республикаын потӥсь югдурез но политикаез возьматӥсь газет. Потэ удмурт кылын. Учредительёсыз: Удмурт Республикаысь Кун Кенеш но Правительство.
Потыны кутскиз 1915-тӥ арын Вятской губерниысь губернаторез Андрей Чернявский лэземъя потӥз нырысетӥез удмурт газет — «Войнаысь ивор» («Военный вестник»). Ӵапак со газет потэм дырысен ик кутскиз «Удмурт дуннелэн» историез.
Али «Удмурт дунне» газет потэ А3 форматэн арняяз 3 пол. Шергес пото «Берекет» но «Герд» («Удмурт кенеш» огазеяськонлэн газетэз) нимо ватсанъёс. Газетлэн огъя тиражез — 10 сюрс пала. Газет вӧлме подпиская Удмуртие, Татарстанэ, Башкортостанэ.
Редакциын 35 мурт ужа. Со пӧлысь 18-эз — творческой ужасьёс: журналистъёс но дизайнеръёс. Газетын ужало тодмо журналистъёс, писательёс но кылбурчиос: Алексей Шкляев, Татьяна Чернова, Лия Малых, Зинаида Рябинина, Любовь Тихонова, Елена Миннигараева… Бадӟым оскон сёто егит гожъяськисьёс.
90 ар ӵоже воштӥськиз 25 валтӥсь редактор. Удмурт газетлэн нырысетӥ редакторъёсыз луизы Павел Глезденёв, Василий Крылов (1915—1917), 1918-тӥ арын газетэз валтӥз Константин Яковлев, собере — Трофим Борисов (1918—1921). Валтӥсь редакторын 20 ар ӵоже ужаз (1967—1987 Василий Михайлович Михайлов. 1994-тӥ-2010-тӥ аръёсы «Удмурт дуннеен» кивалтӥз Алексей Петрович Шкляев. 2010-тӥ арысен валтӥсь редакторлэн удысэз нырысьсэ оскемын нылкышнолы — Зинаида Вахрушевалы.
Газет гожъя Удмуртиысь но Россиысь югдур, политика, культура, дышетон, гурт удыс, национальной ужпумъёс сярысь. Бадӟым саклык висъя шаерез гажан мылкыд пыӵатонлы, артэ улӥсь калыкъёсын тупаса улонлы, аслэсьтыд кылдэ но культурадэ утёнлы-азинтонлы. Арнялы быдэ потэ «Шӧкыч» — сатираен но юморен бам. Нылкышноос котьку возьмало «Наталь» бамез. Со сяна толэзьлы быдэ пото: «Тазалык», «Кузё», «Егитъёс»… Редакция мыло-кыдо ужа авторъёсын.
«Удмурт дунне» - шаерысьтымы валтӥсез удмурт газет. Журналистъёс арлы быдэ вормыло творческой конкурсъёсын. 2006-тӥ арын коллективлы сётэмын Трокай Борисовлэн премиез. 2004-тӥ арын шаерамы ортчизы «Удмурт дунне» газетлэн призэз понна куасэн бызьылонъя 50-тӥ ӵошатсконъёс. (Ортчыло 1952-тӥ арысен).
«Удмурт дунне» газетын ужасьёс ӟеч кусыпъёс возё финн-угор дуннеысь эшъёсынызы: гожъяськисьёс ог-огзы доры дышетскыны ветло, иворъёс дасяло. «Удмурт дуннеослэн» кичӧлтэменызы шаерамы финн-угор журналистъёслэн пумиськонъёссы-кенешъёссы радъяськыло. Туннэ, тиражъёс кулэсмон вакытэ, Россиысь финн-угор газетъёс пӧлын «Удмурт дуннелэн» лыдыз тужгес йӧноез луэ.


Вӧсьлыко Петыркар.
Вӧсьлыко Петыркар (ӟуч "Санкт-Петербург") — Российской Федерацияысь федеральной статусъем кар, Уйшор-Шунды пуксён пал федеральной округлэн шоркарез, XVIII–XX дауръёсы Россия империлэнлэн шоркарез. 1965-тӥ арын карлы «Город-герой» ним сёто. Пусъемын РСФСР-ысь Горд Знамя орденэн (1919), Ленинлэн орденэныз (1945, 1957) но Октябрь Революцилэн орденэныз (1967).
Карлэн нимъёсыз.
Санкт-Петербург (немец кылысь берыктыса, Св. Петрлы сӥзем кар) – Петр I-лэн указэзъя 1703-тӥ арын Нева шур вылын городэз ӝутон ужъёс кутскемын.
История.
16 мае 1703-тӥ арын Петр I-лэн указэзъя Вӧсьлыко Петыркарез ӝутон ужъёс радъямын вал. Та нуналэ вуоно Петропавловской крепостьлэн фундаментаз нырысетӥ из понэмын вал. Крепость интыяськиз Заячий шормуӵын. Лэсьтон мугез - Нева шурлэсь фарватерзэ утён. 1704-тӥ арын Котлин шормучын Кронштадт крепостез лэсьтыны кутско. Вӧсьлыко Петыркарлэн интыяз азьвыл таӵе гуртъёс интыяськемын вал – Автово, Купчино, Стрельна но пичи кар Ниен.
Петр I городлы валтӥсь ужпум пуктӥз – Россиысь Европае ву кузя сюресэз утьыны. Васильевской шормуӵ вылын лэсьтэмын вал Россиысь нырысетӥ порт.
1712-тӥ арысен 1918-тӥ арозь Вӧсьлыко Петыркар Российской империлэн шоркарез лыдъяськиз.
1715-тӥ арын карын ӧсъёссэ усьтӥз Морской академия.
1719-тӥ арын Вӧсьлыко Петыркарын усьтэмын Россиысь нырысетӥ публичной музей – Кунсткамера.
1724-тӥ арын ужаны кутске Наукая Петербуржской Академия.
1756-тӥ арын ужаны кутскиз публичной театр.
1757-тӥ арын Суредаськонъя Императорской академия ужаны кутске.
1795-тӥ арын Императорской библиотека ӧсъёссэ усьтэ.
1819-тӥ арын Вӧсьлыко Петыркар университет ӧсъёссэ усьтэ.
1825-тӥ арын Вӧсьлыко Петыркарын декабрьской восстание пуромиз.
1837-тӥ арын усьтӥське Россиысь нырысетӥ чугун сюрес: огазеяз Вӧсьлыко Петыркарез но Царской селоез.
1851-тӥ арын усьтэмын Вӧсьлыко Петыркар–Муско чыгун сюрес.
XX дауре карын ортчиз куинь революция: 1905–1907-тӥ аръёсы революция, 1917-тӥ аре Февральской но Октябрьской революциос.
1927-тӥ арын кылдытэмын Ленинградской область но Петроградлэсь нимзэ Ленинградлы вошто.
Быдӟым Отечественной ож дыръя Ленинград 900 нунал кыстиськись блокадаын вал.
1955-тӥ арын ужаны кутске метрополитен.
1991-тӥ арын Ленинградлы азьвыл нимзэ берыкто.
Интыяськемез но улӥсь калыкез.
Мусколэсь 664 иськемлы палэнын интыськемын. Сылэ Нева шур вылын, Балтика зарезь дурын, Европалэн уйпалаз, Российской Федерацилэн Уй-шундыпуксён палаз.
2010-тӥ арлы Вӧсьлыко Петыркарын 4 600 310 адями улэ. Европаын улӥсь калыклэн лыдызъя куинетӥ кар (шоркар статусъем городъёсты лыдэ басьтытэк) луэ, Россиын – кыкетӥ (Муско бере).
Кивалтэт.
2008-тӥ арысен Вӧсьлыко Петыркарын Российской Федерациысь Конституционный суд интыськемын. 1992-тӥ арысен – СНГ-ысь Межпарламентской ассамблеяез.
Карен кивалто: губернатор, Правительство, Вӧсьлыко Петыркарлэн кар Адмаинистрациез, Законодательной Собрание.
Адмиралтейской,
Василеостровской,
Выборгской,
Калининской,
Кировской,
Колпинской,
Красногвардейской,
Красносельской,
Кронштадтской,
Курортной,
Московской,
Невской,
Петроградской,
Петродворцовой,
Приморской,
Пушкинской,
Фрунзенской,
Центральной.
Экономика.
Вӧсьлыко Петыркар – Российской Федерациысь огез валтӥсь экономикая кар луэ. Тужгес азинске промышленность но туризм.
1997-тӥ арысен та карын Россилэн но СНГ огазеяськонысь кунъёслэн экономикая саммит радъяське. Петербуржской калыккуспо экономической форум Шундыӝужан Еропаын луиз валтӥсь экономической но политической ужрад (соин сэрен официальной луисьтэм ним но сётэмын – «Ӟуч Давос»).
Валтӥсь заводъёсыз: Кировской завод, Ленинградской металлической завод, «Электросила», Ижорской заводъёс, «Вагонмаш» Петербургской трамвайно-механической завод, автобусной завод «Скания-Питер», Toyota, General Motors, Nissan, Hyundai. «Северной верфь», Балтийской завод, Адмиралтейской верфь, Канонерской завод, Невской судостроительной завод но мукетъёсыз.
Транспорт.
Вӧсьлыко Петыркар – автомашина сюресъёсъя Скандинавской кунъёсты, Европаез, Росиысь портэм городъёсты огазеясь валтӥсь ёзэз луэ. Озьы ик азинскемын ву вылтӥ сюресъёс – карын Европаысь огез бадӟым порт интыяськемын. Кыллыккуспо аэропортъёс ужало – Пулково-1, но Пулково-2. Чыгун сюресъёс транспортной магистральлэн валтӥсь ёзэз луэ.
Наука но дышетскон удыс.
Вӧсьлыко Петыркарын ужало 1047 нылпи садик, 735 школа, 160 специальной дышетскон юртъёс, 95 вылӥ дышетсконниос.
Вӧсьлыко Петыркар Россиысь наукая но дышетонъя центрез луэ.
Карын интыяськемын валтись вылӥ дышетсконниос: Вӧсьлыко Петыркар государственной университет, Вӧсьлыко Петыркар государственной политехнической университет, Вӧсьлыко Петыркар государственной электротехнической университет, Гурезь институт, Вӧсьлыко Петыркар государственной морской технической университет, Вӧсьлыко Петыркар государственной экономикая университет, Вӧсьлыко Петыркар государственной лесотехнической академия, Российской государственной педагогической университет, Государственной морской; Технологической институт Инженерно-экономической университет, механики и оптики, Аэрокосмической приборъёсты лэстонъя Вӧсьлыко Петыркар государственной университет приборостроения, Чыгун сюресъёсъя Петербургской государственной университет, Консерватория, Театр искусствоя Академия, Военно-космической академия, Военно-медицинской академия, Михайловской военной артиллерийской университет, Вӧсьлыко Петыркар военно-морской институт но мукетъёсыз.
Вӧсьлыко Петыркар – Россиысь бадӟымез тодосъя центрез луэ. Карын ужало пӧртэм научной ужюртъёс: научно-исследовательской институтъёс, Россиысь наукая академилэн пӧртэм ёзъёсыз (60 институт). Огъя Россияен ӵошатыса карлэн наукая но дышетонъя потенциалэз 15 процент луэ – соин сэрен Вӧсьлыко Петыркарез калыккуспо тодосья центр лыдьяськыны быгатэ.
Россиысь наука но дышетон удысын ужась калыклэн лыдызья Вӧсьлыко Петыркар кыкетӥ интыын сылэ.
Архитектура.
Петр I карлэсь архитектуразэ Амстердам но Венеция каръёслэсь адӟыса лэсьтыны тыршиз. Соин сэрен татын котькуд урам изен шобыртэмын но ву сюресъёс (каналъёс) трос лэсьтэмын. Озьы ик Петр I ӧз лэзьы мукет городъёсын излэсь юртъёсты ӝутыны.
Карлэсь архитектурной планзэ радъяз француз Жан-Батист Леблон.
Тужгес адскымон аспӧртэмлыкез луэ – шонер сюресъёс, трос карлудъёс, паркъёс, ву каналъёс, выжъёс но фонтанъёс.
Исторической синпелетъёс пӧлы пыро XVII-XX дауре лэсьтэм юртъёс: Петропавловской крепость, Александро-Невской лавра, Смольный институт, Дворцовой карлуд, Зимней дворец, Адмиралтейство, Невской проспект, Биржа, Сенатской площадь, Петр I-лы синпелет (усьтэмын 1782-тӥ арын),
Восстания карлуд но мукетъёсыз.
Городлэн исторической люкетэз утиське ЮНЕСКО огазеяськонэн.
Лулчеберет.
Россиысь Уйпал шоркарез тужгес тунсыко луэ туристъёслы, уго куинь даур ортчыса но, архитектура ласянь та карлэн вылтусыз сокем зол ӧз воштӥськы. Пӧртэм политической но экономической ужпумъёс сэрен (огез валтӥсез – советской вакытэ шоркар статуссэ ыштон, кудӥз карлэсь архитектуразэ воштонъёслэсь утиз) Вӧсьлыко Петыркар туннэ нунналы еропейской культуралэн синпелетэныз лыдъяське.
1990-тӥ арысен Санкт-Петербург ЮНЕСКОен утись каръёс пӧлы пыре (карын ог 4000 пала исторической синпелетъёс лыдъясько).
221 музей, 2000 библиотека, ог 80 театр, 100 концерт залъёс, 45 галерея, 62 кинотеатр, 80 лулчеберет юртъёс – ваньмыз соос карлэсь лулчеберет узырлыксэ возьмато.
Котькуд ар 100 пала фестивальёс но конкурсъёс радъясько, 50-ез каллыккуспо луэ.
Эрмитаж, Ӟуч музей, Центральной военно-морской, Кар скульптурая, Вӧсьлыко Петыркарлэн историезъя, Кунсткамера но мукетъёсыз.
Мариинской театр, Александринской театр, Михайловской театр, Бадӟым драматический театр, Комедия Вӧсьлыко Петыркар академической театр, Покчи драматической но мукетъёсыз.
Российскоя национальной библиотека, Наукаосъя Российской Академилэн библиотекаез, Б.Н. Ельцин нимо Президентской библиотека но мукетъёсыз.
1724-тӥ арын Петр I-лэн указэзъя усьтэмын Наукаосъя Российской академия, 1757-тӥ арын Вӧсьлыко Петыркарын усьтэмын Суредаськонъя Академия. XIX дауре татын дышетскизы Карл Брюллов но Илья Репин, XX дауре – Николай Тимков, Сергей Осипов, Александр Самохвалов, Николай Позднеев, Евгения Антипова, Арсений Семенов, Лев Русов.
Тытын улӥз но ужаз физиология Нобель премилэн лауратэз Иван Петрович Павлов. Тодмо котькуд адямилы Дмитрий Менделеев татын кылдытӥз аслэсьтыз химической элементъёсъя периодической таблицазэ.
1738-тӥ арын усьтэмын Эктонъя школа, кудӥз улон сётӥз Мариинской театрлы.
Вӧсьлыко Петыркарын улӥзы Пётр Ильич Чайковский, Александр Пушкин,
Фёдор Михайлович Достоевский, Александр Блок, Анна Ахматова но мукетъёсыз.


Красногорск черкогурт.
Красногорск — Удмуртиысь черкогурт, Красногорск ёрослэн шорсюлмыз. Кылдэмын 1837-тӥ арын 1-тӥ апреле. Интыяськемын Убыть шур вӧзын. Красногорскысен Глазкарозь 59 иськем.
Нырысь-валысь черкогуртэз нимазы Святогорск шуыса. Та сярысь гожтэмын Ватка епархилэн Ведомостяз. 1834-тӥ арын Юкаменск приходысь сизьым крестьянъёс вазиськизы Глазысь духовной правление. Куронзы таӵе: кулэмъёсты мед лэзёзы ватыны староверъёслэн шайвылазы. Уго асьсэ шайвылазы сюрес но кузь - 25-30 иськем, озьы ик тулыс-сӥзьыл сюресъёс но уг луо. Но черкын ужасьёс кышказы, калык православилэсь палэнскоз шуыса. Соин Глаз округысь Таракановский гурт доры выль черк пуктыны кутскизы. Та приходэ пырыны мылкыд каризы 50 гуртын улӥсьёс - ваньмыз 346 юрт.
19-тӥ даурлэн пумозяз Святогорьеын шуг-секыт югдур вал улон коркаос ӧвӧлэн. Уго черкогуртын вал черк ужасьёслэн гинэ юртъёссы. 1883-тӥ арын храм бордын усьтӥськиз школа, татчы дышетӥсе келязы Василий Иванович Ливановез. Нош та арын ик августэ настоятеле юнматӥзы Иван Алексеевич Васнецовез. Бӧрысь тодосчиос пусйизы, со тодмо Васнецов суредасьёслэн выжыысьтызы потэ шуыса. Соин Красногорьеысь черкын борддоръёсын вань солэн суредъёсыз.
1890-тӥ арын Святогорьеын пуктӥзы нырысетӥ из черк. Сое 10 ар ӝутӥзы. Черкез лэсьтӥзы Чарушин но Дружинин архитекторъёслэн проектсыя.
Черкогуртын ог 5 сюрс пала улӥсез. Красногорскын вань шор ёзо школа, вить нылпи сад, спортъя нылпи школа, кык библиотека, шаертодонъя музей.


Кедра Митрей.
Кедра Митрей (зэмос нитулыз Дмитрий Иванович Корепанов) — тодмо удмурт писатель, журналист, калыкез югдытӥсь.
Улон-вылонэз.
Вордӥськемын Ватка губерниысь Эгра черкогуртын 1892-тӥ арын 28-тӥ сентябре. 1904-тӥ арын йылпумъяз Эгра черкогуртысь церковно-приходской школаез, бӧрысь - 1907-тӥ арын - Зураысь кык классъем школаез. 1907-тӥ-1911-тӥ аръёсы тодон-валан люказ Кузонысь дышетӥсьёсты дасянъя семинариын. Сое йылпумъяны ӧз кылды: атеист мылкыдъёсыз понна семинариысь уллязы. Уж утчаса вуылэмын Иже, улэмын Кузонын но Пермьын, Сарапулын но Глазкарын. Дышетӥсь луон понна экзаменъёссэ сётэмез бере, сое ужаны басьто Сарапул уездысь Кулаки гуртысь школае. 1914-тӥ арын Дмитрий Ивановичез басьто армие, келяло Благовещенск городэ.
Революциез но граждан ожез пумита Чита городын. Отын со пыриськыны кутске Тасеево ёросысь партизанъёслэн ужазы.
1920-тӥ арын вордскем палъёсаз бертэ, ужаны интыяське Зура но Эгра ёросъёслэн калыкез дышетонъя ёзазы. 1922-тӥ арын пыре РКП (б) огазеяськонлэн радаз.
1923-тӥ арысен - "Гудыри" газетлэн корреспондентэз луыса тыршыны кутске. 1928-тӥ - 1930-тӥ аръёсы ужа Глазкарын РОНО-ын тырше. Со вие ик дышетскыны пыре Москваысь педагогикая университетэ. 1933-тӥ арысен кивалтэ Педагогикая Удмурт кун институтысь литературая но кылъя кафедраен, озьы ик УдНИИ-ысь кылъя но литературая ёзэн. 1934-1937-тӥ аръёсы кивалтэ УАССР-ысь писательёслэн огазеяськонэнызы. 1937-тӥ арын сое репрессия улэ кыско, 1946-тӥ арын пытсэтлэсь мозмыто. 1948-тӥ арын нош ик кечат-вамат корт сьӧры пытсало, Сибире келяло. Улонысь кошкиз, ссылкаын дыръяз. Кытын ватэмын Кедра Митрейлэн мугорыз - али ке но тодмо ӧвӧл.
Творчествоез.
Нырысетӥ чеберлыко произведениез поттэмын «Сандал» рукописной журналын. 1915-тӥ арын - Благовещенскын службазэ ортчон дыръяз - гожтӥз «Эш-Тэрек» поэмазэ. 1920-тӥ - 1930-тӥ аръёсы гожтэ «Вужгурт» повестьсэ но «Секыт зӥбет» романзэ. Отын со возьматэ удмурт гуртлэсь курадӟемзэ: возьматэ удмуртъёсты христианствое кужмысь пыртэмзэс, куанер гурт калыклэсь улон понна нюръяськемзэс. «Вужгурт» повестьстэ автор выльысь тупатъяз но поттӥз выль нимын: «Вужгурт зурка». Кедра Митрей ӟуч кылын гожтэ автобиографической повесьтсэ - «Дитя больного века». Отын со возьматэ секыт дауре улэмзэ, ас интызэ курадӟыса утчамзэ. Кедра Митрейлэн трос веросъёсыз. Соос пӧлын: «Сурсву», «Калгись», «Нюръяськон». Кылем арлэн 20-30-тӥ аръёсаз Гердлы пумит султэмъёс пӧлын вал. 1928-тӥ арын пыриськиз Союзысь пролетар писательёслэн огазеяськонзылэн (ВААП) съездаз. Максим Горький доры куное вуылӥз. Удмурт кылэ берыктӥз фин писательлэсь П. Пайвяринтлэсь «Матвей с Голодной горки» повестьсэ.


Балезино.
Балезино — городлы укшась черкогурт. Интыяськемын Удмурт шаерлэн уйпалаз - Чупчи шурлэн паллян ярдураз. Балезиноысен Ижозь - 150 километр, Глазовозь - 30 километр.
Улӥсез 16 сюрс котыр. Пӧлазы вань пӧртэм выжыысь калыкъёс: удмуртъёс - 52,6%, ӟучъёс - 28,2%, бигеръёс - 13,1%, музон калыкъёс - 6,1%.
Нырысьсэ Балезино сярысь кылпум потӥз 1586-тӥ арын ӟуч летописьын.
1746-тӥ арын Балезиноын Петропавловской черк пуктӥзы.
1796-тӥ арысен Балезино пыриз Вятской губернилэн Глазовской уездаз.
1897-тӥ арын та интыостӥ Транссибирской чугун сюрес валён кутскиз. Озьы черкогурт кылдӥз.
1901-тӥ арын Балезино пыр ӝутыны ӧдъязы Киров-Пермь чугун сюресэз. Талы луыса черкогурт бадӟымаз-паськытаз.
1929-тӥ арын черкогурт Балезино ёрослэн шорсюлмыз луиз.
26-тӥ октябре 1938-тӥ арын Балезино городлы укшась посёлоклы пӧрмиз.
Промышленность удыс татын рос-прос азинскиз. Туннэ тыро-пыдо ужало: механикая завод, техникаез тупатонъя предприятие, лэсьтӥськон удыслы чаклам материалъёс дасянъя завод, типография, етӥн сэстонъя завод, вӧй шукконъя завод, нянь пыжонъя но колбаса пӧранъя комбинат, куинь банк.
Балезиноын вань 5 школазы, 48 номеро ПТУ-зы, кинотеатрзы, нылпи юртсы, библиотеказы, шаертодонъя музейзы. Черкогуртын йӧн-йӧн сыло историысь 5 памятникъёс.
Черкогуртлы Балезино ним сётэм пумысен кык мадёс вань.
Нырысетӥез: 1586-тӥ арын эксэй Фёдор Иоаннович вынъёслы Даниил но Елизар Балезинъёслы ӟеч ужамзы понна Чупчи шур дурысь музъем кузьмам.
Кыкетӥез: «Балезино» кыл потэмын ыж но син кылъёс бордысь. Ыжлэн синъёсыз - озьы шуылӥзы татын улӥсьёс ошмес синэз.


Марисов, Валерий Константинович.
Вордӥськиз 23 октябре 1915-тӥ арын. Улонысь кошкиз 18 январе 1992-тӥ арын.
Марисов В.К. – советской кун но партийной ужась, КПСС-лэн Удмурт обкомезлэн нырысетӥ секретарез (1963–1985). Социалистической Ужлэн Героез (1982). Пусъемын Ленин нимо куинь медальёсын, Октябрь революцилэн орденэныз, Ужан Горд Знамя кык орденъёсын.
Вордӥськиз Астрахань городысь заводын ужасьёслэн семьяязы.
Ужан сюрессэ кутскиз кочегар луыса. Бӧрысь пароходысь механиклэн юрттӥсез луыса ужаз на.
1940-тӥ арын йылпумъя Горький индустриальной институтэз.
1940-тӥ арысен 1944-тӥ арозь Воткинскысь машиностроительной заводын ужа.
1944-тӥ арысен 1947-тӥ арозь – КГБ-ын.
1947-тӥ арысен партийной уж борды басьтӥськиз.
1949-тӥ арысен 1951-тӥ арозь – Воткинскысь ВКП (б) горкомезлэн кыкетӥ секретарез.
1951-тӥ арысен 1957-тӥ арозь Воткинскысь машиностроительной заводысь ЦК ВКП (б)-лэн парторгез, КПССлэн Удмурт обкомезлэн заведующиез.
1957-тӥ арысен 1961-тӥ арозь – КПСС-лэн Удмурт обкомезлэн секретарез.
1963-тӥ арысен 1985-тӥ арозь – КПСС-лэн Удмурт обкомезлэн нырысетӥ секретарез.
Удмурт АССР-ысь но СССР-ысь (7-10 созывъёсы) Верховной Советъёсы депутат луыса бырыйлӥськиз. ЦК КПСС-лэн ёзчиез.
В.К.Марисовлэн кивалтэмез улсын ужаны кутскизы выль заводъёс, ӝутиськизы выль улон микрорайонъёс, азинскиз кар инфраструктура.
Марисов фамилиен герӟаськемын Ижкарысь тужгес чебер инты – Шор карлуд (Удмурт Республикаысь Кивалтэт Юрт дорысен «Калыкъёс куспын Эшъяськон» монумент дорозь кыстӥськись фонтанной комплексен чеберъям карлуд). Официальной луисьтэм нимыз солэн – «Марисово луд». Та архитектурной ансамблез нимазы В.К. Марисовлэн Удмуртия понна тыршемзэ пусйыса.
2009-тӥ арын 5 ноябре В.К. Марисовлэсь 90 арессэ пусъён юбилейной ужрад ортчиз. Удмурт Республикалэн азинсконаз трос кужымзэ сётэмез понна Валерий Константинович Марисовлы сӥзьыса мемориальной пул шуккемын Пушкинской урамысь 198 номеро юрт вылын. Та коркан со 1953-тӥ арысен улӥз.


Коновалов, Михаил Алексеевич.
Михаил Алексеевич Коновалов — тодмо удмурт писатель. Вордӥськемын 1905-тӥ арын 5-тӥ июне Можга ёросысь Акаршур гуртын. Дышетскыны пыриз Дышетӥсьёсты дасянъя Алабгоысь семинарие, со бӧрсьы - Сарапулысь дышетӥсьёслы чаклам курсъёсы.1925-тӥ арын йылпумъяз Можгаысь педагогикая техникумез. 1920-тӥ аръёсы ужаз Можга карысь 7 классъем школалэн кивалтӥсез луыса. Бӧрысь пиналъёсты дышетӥз Бадӟым Кибья но Бадӟым Уча гуртъёсысь школаосын. 1930-тӥ аръёсы улыны выже Иже. Ужаны интыяське Профсоюзлэн Удмурт кенешаз, озьы ик мыло-кыдо гожъяське "Удмурт коммуна" но "За сталь" газетъёсы. 1935-тӥ - 1937-тӥ аръёсы кивалтэ Юкаменск черкогуртын потӥсь "Ударник" газетэн. 1932-тӥ - 1934-тӥ аръёсы пыриське УАССР-ысь писательёслэсь огазеяськонзэс кылдытонэ.
Творчествоез.
Гожъяськон борды кыстськыны ӧдъя 1924-тӥ арысен. Нырысетӥ произведениосыз печатласько "Гудыри" газетын. 1930-тӥ аръёслэн кутсконазы потэ М. Коноваловлэн "Лизӥ" веросэз. Со бӧрсьы гожтэ уно очеркъёс, ӵапак соос ик инъет кылдыто нырысетӥ романзэ гожтыны. "Вурысо бам" романзэ йылпумъя 1933-тӥ арын. Отын со кылдытэ Гондырлэсь - крестьянлэсь-батраклэсь - образзэ. Та герой мыло-кыдо басьтӥське городын индустриез ӝутонэ, озьы ик пыриське вордскем гуртэзлэсь но улонзэ ӟечомытонэ. 1936-тӥ арын гожтэ "Гаян" романзэ. Отын автор возьматэ 1773-тӥ - 1775-тӥ аръёсы крестьянъёс пӧлын ӝутскем бугыръяськонэз. Ӟеч суреда автор Емельян Пугачёвлэсь образзэ. 1934-тӥ арын пыриське Союзысь писательёслэн огазеяськонзылэн съездаз. Кедра Митреен ӵош куное вуылэ тодмо ӟуч писатель Максим Горький доры. 1937-тӥ арын Михаил Коноваловез пытсэт сьӧры келяло. НКВД-лэн нимысьтыз кылдытэм кенешез пуктэ: М. А. Коноваловез 5 арлы келяно исправительно-трудовой лагере. Улонысь кошкиз, тюрьмаын пукыкуз.


Грах.
Грах (Грак) - Удмуртиысь черкогурт. Грах ёрослэн шорсюлмыз. Кизнер чугун сюрес станциозь - 41 иськем. Ижозь 164 иськем. Черкогуртын ог 3, 5 сюрс пала улӥсез. Татын артэ уло удмуртъёс, ӟучъёс, бигеръёс, крашинъёс, поръёс но чувашъёс.
1850-тӥ арысен - Ватка губерниысь Елабуга уездысь Грак волостьлэн центрез. 1921-тӥ арысен - Вотской автономиысь Можга уездысь Грах черкогурт луэ. 1929-тӥ арысен кылдэ Грах ёрос, солэн шорсюлмыз луэ Грах черкогурт. Интыяськемын Удмуртилэн лымшор палаз.
Черкогуртэз кылдытӥзы Хлыстово ӟуч гуртысь потэмъёс: Ефим Осипович Грахов но солэн Егор, Григорий, Николай, Александр но Семён пиосыз. Татын соос ӝутӥзы часовня. 1836-тӥ арын гуртысь часовняез черк каризы. 1859-тӥ арын черкогуртын 25 юрт вал. Татын 293 мурт улӥз.
1842-тӥ арын Грахысь черк борды пуктӥзы школа. 1884-тӥ арын нылъёслы но пиослы нимаз училищеос ӝутӥзы. 1972-тӥ арын татын лэсьтӥзы нырысетӥ больница. Та земской больницалэн куд-ог юртъёсыз али но сыло на. Озьы ке но матысь дыре Грах черкогуртын но ёросын улӥсьёс понна усьтӥськоз выль поликлиника.
Грахын вань шор ёзо школа, кык нылпи сад, ёросысь культурая юрт, кык библиотека. Со сяна, татын интыяськемын Ашальчи Оки кылбурчилэн музеез. Соин кивалтэ шаерамы тодмо луэм шаерчи М. М. Козлов. «Удмуртия» издательствоын солэн потӥзы Грах черкогуртлы но ёрослы сӥзем «Граховский звездопад», «Колыбель генерала Маева» книгаосыз.


Корепанов, Герман Афанасьевич.
Герман Афанасьевич Корепанов — быдӟым удмурт композитор, калык крезьгур культуралэн классикез. Вордӥськиз 1924-тӥ арын 30-тӥ июле Сьӧлта черкогуртын. 1947-тӥ — 1949-тӥ аръёсы дышетскиз Ижысь крезьгуръя училищеын (хорен дирижёрез удысъя). 1950-тӥ арын дышетскыны пыре Кузонысь консерваторие (Г. И. Литинскийлэн композицияя люкетаз).
Композиторлэн улэм-вылэмез.
Пичи дырыз курадӟыса ортчиз. Герман Афанасьевичлы 13 арес но тырмыса ӧз вутты, атайзэ репрессия улэ кыскизы. Пичи Герман огминутскын «тушмонлэн пиез» луиз. Школаын дышетскыкуз, мыло-кыдо ветлӥз Сьӧлта черкогуртысь Чеберлыкъя юртэ, гожъяз кылбуръёс но веросъёс. Быдӟым Отечественной ож мынон аръёсы службазэ ортчиз Дальней Востокын. Ӵапак отын шӧдӥськиз солэн крезьгур дуннее кыстӥськон мылкыдыз. Кылдытэ духовой оркестрлы чаклам вальсъёс но маршъёс. Война йылпумъяськем бере Герман Афанасьевич композиторлэсь удыссэ быръе. Кылдытэ «Мон тодам вайисько», «Зарни нянь» кырӟанъёссэ. Г. А. Корепанов - нырысетӥ удмурт опералэн — «Натальлэн» — авторез. 1964-тӥ арын со кылдытэ нырысетӥ удмурт симфониез. «Наталь» опералы вылӥ дунъет сётӥзы Совето Союзысь тодмо композиторъёс — А. И. Хачатурян но Т. Н. Хренников.
Нырысетӥ удмурт симфониез одӥг кылзӥсьлэсь сюлэмзэ но вырӟытытэк ӧз кельты. Калык пусйиз: отын возьматэмын калыкез репрессиосын курадӟытон. Симфония сӥземын курадӟытыса вием удмурт пилы Кузебай Гердлы, лагерьёсын сюрсэн-сюрсэн быдтэмъёслы. Та симфония капчиен пыриз СССР-лэн крезьгуро фондаз.
Г. А. Корепановлэн вормонъёсыз.
1957-тӥ арын пусъемын УАССР-ысь искусство удысысь сӥё-дано ужась нимын, 1958-тӥ арын луиз РСФСР-ысь искусство удысысь дано ужась. Удмурт Республикаысь культура но искусство удысын ужасьёс пӧлын со нырысетӥез адями, кудӥз пусъемын Удмурт АССР-лэн кун премиеныз (1967-тӥ арын). Тае ним солы сётӥзы «Наталь» операзэ но удмурт симфонизэ, озьы ик «Дано лу, партия!», «Удмуртия», «Сӥзьыл кырӟан», «Мы — железный народ» кырӟанъёсыз понна. 1961-тӥ арысен — СССР-ысь композиторъёслэн огазеяськонзылэн правлениезлэн ёзчиез. РСФСР-ысь кун премиосын пусъёнъя комиссилэн ёзчиез. Быдӟым Отчественной оже пыриськем мурт. Крезьгуро искусствоын вормонъёс басьтэмез понна 1971-тӥ арын пусъемын Ленин нимо орденэн, озьы ик «Знак Почёта» гадьпусэн. Япониен нюръяськонэ пыриськемез понна пусъемын Быдӟым Отечественной ожлэн II степенё орденэныз, «За Победу над Японией» гадьпусэн. Г. А. Корепанов аслаз творчествояз быгатыса кутӥз удмурт фольклорез. Улонысь кошкиз 1985-тӥ арын Ижкарын.


Эгра (черкогурт).
Эгра - Удмуртиысь городлы тупась каргурт (посёлок). Эгра ёрослэн шорсюлмыз. Интыяськемын Лоза шур дурын, республикамылэн уйпалаз. Эграысен Ижозь 92 иськем.
Эгра пыр ортче Ижевск-Пибаньшур чугун сюрес, Ижевск—Глазов но Казань—Пермь асфальт сюресъёс. Эгралан 22 сюрс улӥсез. Соос пӧлысь 50 процентэз удмуртъёс, 44 процентэз ӟучъёс, 2 процентэз бигеръёс.
Эгралэн кылдонэз кутске 1678-тӥ арын. 18-тӥ даурлэн шораз та пала вуо Россилэн шор улосъёсысьтыз крестьянъёс.
1936-тӥ арын Эгра луэ ёрослэн шорсюлмыз. Посёлоклэн азинсконаз туж бадӟым вамыш луиз Быдӟым ож вакытэ Ижевск-Пибаньшур чугун сюресэз ӝутон.
1954-тӥ арысен Эгра городлы укшась каргурт луэ. Татын 10-лэсь уно бадӟым промышленной предприятиос. Соос пӧлын му вӧй кысконъя 3 предприятие. Удмурт шаерын кыскем му вӧйлэн 20 процентэз Эгра ёросын поттэмын луэ.
40 пумо вуз поттэ «Играмолоко» огазеяськон. Вуз вӧлмытон удысын азинлыко ужало Игра райполэн но "Комета" огазеяськонлэн магазинъёсыз.
1939-тӥ арысен черкогуртын потэ "Светлый путь" ёрос газет. 90-тӥ аръёслэн кутсконазы бордаз ватсаськиз удмурт кылын "Вакыт" приложение. Черкогуртын но ёросын туж вӧлмемын ёрос радио.
Эграын ужа шаертодонъя музей. Ёросысь калык киужъёсъя юртын усьтэмын удмурт ӝӧккышетъёслы сӥзем "Эгра пужыос" музей. Татчы люкамын 19-тӥ-20-тӥ дауръёсы куэм сюлэсь уно ӝӧккышетъёс. Озьы ик бадӟым саклык висъямын кызьпу туйлэсь, горд сюйлэсь, бадьпу ньӧрлэсь арбериос лэсьтонлы.
Автостанцилэн юртаз усьтэмын удмурт суредасьёслэн ужъёсынызы галерея. Суредъёсты татчы дунтэк кузьмаз Россиысь наукаысь дано ужась Н. В. Витрук.
Черкогуртын шутэтскыны луэ «Нефтяник» культурая но спортъя дворецын, ёросысь культурая юртын, калык киужъёсты азинтонъя центрын.


Маслюков, Юрий Дмитриевич.
Ю́рий Дми́триевич Маслюко́в (30 сентябрь 1937-тӥ ар, Ленинабад – 1 апрель 2010-тӥ ар, Муско) – советской но российской кун ужась, ЦК КПСС-лэн Политбюроезлэн ёзчиез(1989—1990), СССР-ысь Министръёслэн Советсылэн кивалтӥсезлэн нырысетӥ кивоштӥсез(1988—1990), Россиысь Кивалтэтлэн Тӧроезлэн нырысетӥ кивоштӥсез (1998—1999). 2007-тӥ арысен Россиысь Кун Думаысь промышленностья Комитетлэн тӧроез.
Юрий Дмитриевич Маслюков вордӥськиз 30 сентябре 1937-тӥ арын Таджикистанысь Ленинабад городысь шофер семьяын. Атаез Быдӟым Атакай ожын быриз.
1957-тӥ арозь дышетскиз Ленинградысь Вылӥ артиллерийской инженерной училищеын, 1962-тӥ арын Ленинградысь механической институтэз йылпумъяз (квалификациез – «инженер-механик»).
1962–1970-тӥ аръёсы инженер, отделлэн кивалтӥсез, валтӥсь инженер луыса Ижкарысь научно-исследовательской техологической институтын ужаз.
1970–1974-тӥ аръёсы Ижысь машиностроительной заводлэн 1-тӥ номеро филиалэзлэн директорезлэн кивоштӥсез луыса тыршиз.
1974–1979-тӥ аръёсы СССР-ысь Оборонной промышленностья министерствоысь Валтӥсь технической управлениезлэн кивалтӥсез луыса ужаз.
1979–1982-тӥ аръёсы СССР-ысь Оборонной промышленностья министрлэн кивоштӥсез вал.
1982–1985-тӥ аръёсы – СССР-ысь Госпланлэн Председателезлэн кивоштӥсез.
1985–1988-ти аръёсы – СССР-ысь Министръёслэн Советсылэн Председателезлэн кивоштӥсез. Чернобыльской АЭС-ын катастрофа бервылэз утялтонын тыршиз.
1988–1990-тӥ аръёсы – СССР-ысь Министръёслэн Советсылэн Председателезлэн нырысетӥ кивоштӥсез, СССР-ысь Госпланлэн Председателез.
1991-тӥ арын – СССР-ысь Министръёслэн Советсылэн Председателезлэн кивоштӥсез,
1992-тӥ арын кылдытӥз Оборонной исследованиосъя институтэз. АО «Югтрастинвест»-лэн генеральной директорез луыса ужаз.
1995-тӥ арын Россиысь Кун Думаысь экономической политика комитетэн кивалтӥз.
1998-тӥ арын дефолт бере Е.Примаковлэн Правительствояз ужаны выжиз. 1998–1999-тӥ аръёсы – Россиысь Кивалтэтлэн Тӧрезлэн нырысетӥ кивоштӥсез.
1999-тӥ аре Удмуртилэсь депутат луыса быръёмын Россиысь Кун Думае. 2000-тӥ арын Кун Думаысь промышленностья, лэсьтӥськонъя но наукоёмкой технологиосъя комитетэн кивалтӥз.
2003-тӥ арын но 2007-тӥ арын КПРФ-лэсь списокъя Кун Думае депутат луыса бырйылэмын.
Пусъемын Ленин нимо орденэн, Октябрь Революцилэн ордененыз, Ужан Горд Знамя орденэн но мукет данъян пусъёсын.
Улонысь кошкиз 1 апреле 2010-тӥ арын. Ватэмын Троекуровской шайвылын.


Кизнер.
Кизнер — Удмуртиысь посёлок, Кизнер ёрослэн центрез. Интыяськемын шаермылэн лымшор но шундыпуксён палаз, Люга шур дурын. Ижозь 135 иськем. Кизнер пыр ортче Казань-Екатеринбург чугун сюрес. Каргуртын 10 сюрс пала улӥсез. Со пӧлысь 54 процентэз ӟучъёс, 29 процентэз удмуртъёс, 12 процентэз бигеръёс. 1939-тӥ арын 24-тӥ январе Кизнерез, Киров улослэсь люкыса, сётӥзы УАССР-е. Соку ик луиз ёрослэн центрез. 1942-тӥ арысен Кизнер луиз посёлок.
Татын вань 2 шор ёзо школа, 2 нылпи сад, ПТУ (гурт предприятиослы кулэ луись специалистъёсты дася). Озьы ик ужало нылпи творчествоя центр, нылпиослы спортъя школа, вань искусствоосъя школа но нылпи юрт.
Посёлокын интыяськемын ёрос больница но поликлиника. Озьы ик кема аръёс ужа Удмуртиын туж тодмо тазалыкез тупатонъя больница. Татын висисьёслэсь тазалыксэс юнмато минерал вуосын но дэриен.
Кизнерысь культурая юртын кема аръёс ӵоже ужа "Родники" калык театр. 1989-тӥ арын посёлокын усьтэмын историлы но шаертодонлы сӥзем музей. Соэн ёзэз (филиалэз) ужа Короленко черкогуртын. 2009-тӥ арын музей выжиз выль ӝутэм культурая юртэ. Татын со кык этаже интыяськемын. Нырысетӥ этажын возьматэмын Кизнер ёрослэн кылдэмез, татын вордскем тодмо но дано адямиос, озьы ик бадӟым саклык висъямын Быдӟым ож вакытлы. Музейлэн кыкетӥ этажез пыр-поч сӥземын этнографилы. Татысь шедьтыны луоз удмурт калыклэн историезлы но культураезлы, ёросысь инкуазьлы, пудо-животъёслы сӥзем сэрегъёсты.
Берло аръёсы Кизнерын пуктӥське химияя ожтӥрлыкез быдтон завод. Татын али кылле 5 сюрс 680 тонна зарин но зоман, со сяна, вань VХ-газ но люизит. Таосты быдтыны чакламын 2012-тӥ арын. Заводын ужъёс кутскизы 2010-тӥ арын.


Медведцев, Валерий Алексеевич.
Вале́рий Алексе́евич Медве́дцев – Совето Союзысь но Российской Федерациысь биатлонист, СССР-ысь спортья дано мастер (1986). Россиысь дано тренер. 1988-тӥ арын Калгариын ортчись Олимпийской шудонъёсын 4х7,5 иськеме эстафетной бызьылонъёсын чемпион. Ньыль пол дуннеысь чемпион (1986, 1990). Бызьылӥз Удмуртиысь сборной понна. Йылпумьяз Удмурт кун университетэз.
Вордӥськиз 5-тӥ июле 1964-тӥ арын Ижкарын. Биатлонэ малпамтэ шорысь вуиз. Витетӥ классын дышетскыкуз ноку но бызьылымтэ но винтовкаен ыбылӥськымтэ пияшез куро Ижкарысь 64 номеро школаысь командаез понна биатлон чошатсконъёсы пыриськыны (уг тырмы вал одӥг адями). Стартэ Валера потӥз, ыбылӥськиз туж умой – янгыштэк – но пыдъёсын лябытгес дистанциез ортчиз. Озьы ке но пияшез тренеръёс синйылто. Ӧтё «Ижпланета» биатлонъя клубе пыриськыны. Тӥни озьы Валерий Медведцевлэн спортэ сюресэз усьтӥськиз.
1986-тӥ арын Норвегиысь Холменколленын Валерий Медведцев биатлон историысь нырысетӥ абсолютной чемпион луиз. Вань дистанциосын зарни утьыны быгатӥз (спринтын, индивидуальной бызьылонын но эстафетаын).
1988-тӥ арын Калгариын ортчись Олимпийской шудонъёсын эстафетной бызьылонъёсын 4х7,5 иськеме чемпион луиз, 10 но 20 иськеме бызьылонъёсын кыкетӥ интыос басьтӥз.
1992-тӥ арын Альбервильын ортчись Тол Олимпиадаын огья Российской командалэсь знамязэ нуыны дан сётэмын вал. Соку со эстафетной бызьылонъёсын 4х7,5 иськеме азвесь вормись луыны быгатӥз.
Валерий Медведцев – ньыль пол дуннеысь чемпион (1986, 1990), кык пол дуннеысь чемпионатын азвесь наградаез вормись (1987, 1993), дуннеысь чемпионатын бронзовой наградаез вормись (1991) луэ.
Спортъя каръеразэ йылпумъямез бере кивалтытын кутске Удмуртиысь биатлонъя сборноен, кудӥз понна бызьылэ вал азьвыл кышноез олимпийской чемпионка Наталья Снытина. Бӧрысь ужаз кышноезлэн, озьы ик олимпийской чемпионкалэн Ольга Пылевалэн личной тренерез луыса.
2002-тӥ арын Тол Олимпийской шудонъёсын Россиысь биатлонъя сборнойлэн тренерез вал.
Пусъемын Ужан Горд Знамялэн орденэныз (1988).


Мустаев, Александр Гаевич.
Александр Гаевич Мустаев (вордӥськиз 15 июне 1954-тӥ арын Ижкарын) – актёр, УАССР-ысь дано артист (1982), УАССР-ысь калык артист (1990), Российской Федерациысь дано артист (1996), Удмурт Республикаысь мунё кун театрлэн директорез.
Улон сюресэз.
Удмурт Республикаысь мунё кун театрын Александр Гаевич школаез йылпумъямез бере ик 1971-тӥ арысен ужаны кутскиз. 1972-ти арын егит муртэз Ленинградысь Театръя, Крезьгуръя но Кинематографияя кун институтэ дышетскыны ысто. Йылпумьяса та дышетсконниез, берен Удмуртие лыктэ. А.Г. Мустаев Мунё театрлэн репертуараз 80 пала рольёсын шудыны кутске. Быгатонлыкъёссэ тросэз критикъёс но кивалтӥсьёс пусъё. Соин ик толло студентлы кышкатэк валтӥсь рольёсты шудыны луонлык сёто. Соос пӧлын – Югдытись «Божественная комедия» спектакльын, Пугало «Аистенок и Пугало» спектакльын, Папа Карло «Буратино» спектакльын, Герберт «Опять они поют» спектакльын, Пер Гюнт «Пер Гюнт» спектакльын. Берпуметӥ рольёсыз – Кылбурчи «Поэт, или разговор с собственным чертом» спектакльын, Ягужинский «Шут Балакирево» спектакльын, Поприщин «Записки сумасшедшего» моноспектакльын, Андрей «Старомодных чудесах» спектакльын.
Александр Гаевич мур но яркыт котькуд персонажлэсь сямзэ но образзэ возьматыны быгатэ. Поприщин ролез шудэмез Удмурт Республикаысь театрлэн улоназ бадӟым событиен пусъемын вал.
Шудэм рольёсыз понна А.Г. Мустаев пӧртэм фестивальёсын дипломъёсын пусъемын: IX-тӥ Уралысь но Приволжьеысь мунё театръёслэн фестивальзы г. (Пермь, 2003 ар); I-тӥ «Соломенный жаворонок» фестиваль (Челябинск, 2006 ар); «Театральная весна Удмуртии» (Ижкар, 2006 ар). Лауреат диплом сётэмын Ужгород, Челябинск, Рязань но мукет городъёсын радъяськись фестивальёсы пыриськемез понна.
Александр Гаевич – аспӧртэмлыко куараен адями, кудӥз аслэсьтыз Инкуазен сётэм быгатонлыкъёссэ учкисьлы кузьма, озьы ик дышетэ егит актёръёслэсь но студентъёслэсь, юрттэ талантсэс кыре поттыны но солы азинскон сётыны. Удмуртиысь культурая училищеын но Удмурт кун университетын кыл техникая лекциос лыдӟе.


Николай (Шкрумко).
Митрополи́т Никола́й (паспортэзъя Николай Яковлевич Шкрумко) – Ӟуч Православной Черклэн епископез, 1993-тӥ арысен Ижкарысь но Удмуртиысь архиепископ (2007-тӥ арысен митрополит).
Улон сюресэз.
Вордӥськиз Украинаысь Каменец-Подольск ёросысь Кизя черко гуртын. Школазэ йылпумъямез бере Вознесенской храмын черкын ужасьлэн юрттӥсез луыса тыршиз. 22 мартэ 1948-тӥ арын арест улэ сюре. Келяло тямыс арлы ссылкае Карело-Финской ССРе. Ужа леспромхозъёсын (Энозеро, Печная Губа, Амбарная станциосын). Берпуметӥ ужан интыез – Петразоводскын стройкаын слесарь луыса. 1553-тӥ арын дырызлэсь вазь арестэзлэсь мӧзмыто.
1953-тӥ арысен лыдӟись, кырӟась, иподиакон луыса тыршиз Петразоводскысь Крестовоздвиженской соборын (Олонецкой епархия). Со арын ик Ленинградысь духовной семинарие дышетскыны пыре.
13 ноябре 1954-тӥ арын монашеской постриг кутӥз но Николай ним басьтӥз (Николай Кочанов, Новгородской блаженныйлы сӥзьыса).
21 ноябре 1954-тӥ арын Ленинградысь но Новгородысь Григорий (Чуков) митрополитэн иеродиакон санэ выжытэмын.
1956–1960-тӥ аръёсы Калининской епархиын служить кариз; 1960–1968 аръёсы – Иваново городысь Преображенской кафедральной соборын.
11 мае 1969-тӥ арын Тулаысь но Белёвскысь Ювеналий (Поярков) епископен иеромонах санэ выжытэмын но Тула городысь Всехсвятской кафедральной соборе ыстэмын.
1970-тӥ арын заочно йылпумъяз Мускоысь духовной семинарияез, 1973-тӥ арын – Мускоысь духовной академияез (татын ик «Профессор В. Н. Бенешевич и его труды по церковному праву» ужез понна богословия кандидат званиез сёто).
1973–1982-тӥ аръёсы – Иерусалимысь Ӟуч Духовной Миссилэн ёзчиез, йырлэн кивоштӥсез, йырез.
1982–1985-тӥ арёсы – Почаевской Лавраысь (Тернопольской область) наместник.
21 июльысен 1985-тӥ арын – Дамаск карысь (Сирия) Антиохийской Петриарх бордын Муско Патриархлэн представителез.
20 майысен 1987-тӥ арын архиепископ сан сётэмын.1991-тӥ арысен – Владивостокской но Приморской архиепископ.
25 мартысен 1993-тӥ арын – Ижевскысь но Удмуртиысь архиепископ.
25 феврале 2007-тӥ арын Алексий II Патриархлэн указэзъя митрополит сан сётэмын


Красильников, Геннадий Дмитриевич.
Геннадий Дмитриевич Красильников — тодмо удмурт прозаик, УАССР-лэн кун премиезлэн лауреатэз. Солэн нимыз но ужъёсыз, удмурт литератураын гинэ ӧвӧл, Россилэн литератураяз но бадӟым инты басьто.
Улэмез.
Геннадий Красильников вордӥськиз Алнаш черкогуртын 7-тӥ июле 1928-тӥ арын крестьянлэн семьяяз. Алнашысь шор ёзо школаез йылпумъяса, ужаны интыяськиз «Алнаш колхозник» газетлэн редакцияз. Со сяна, гожъямъёсыз потазы «Советской Удмуртия» газетын но. 1952-тӥ арысен 1957-тӥ арозь Г. Д. Красильников дышетскиз Москваысь А. М. Горький нимо Литературной институтын. Сое йылпумъяса, выльысь берытскиз вордскем палъёсаз - улӥз Алнаш черкогуртын.
1963-тӥ арын Г. Красильниковез юнматӥзы Удмуртиысь писательёслэн огазеяськонэнызы кивалтӥсе. Со мыло-кыдо пыриськиз политикая ужпумъёсты сэрттонэ-пертчонэ но. Геннадий Красильниковез бырйылӥзы РСФСР-лэн Вылӥ Кенешаз депутатэ, озьы ик УАССР-ысь Вылӥ Кенешлэн депутатэз но вал. Творчествоын но калык ужын бадӟымесь вормонъёс басьтэмез понна Г. Красильников пусъемын «Данъян пусэн», нош 1972-тӥ арын со пусъемын УАССР-лэн кун премиеныз. Г. Д. Красильников КПСС-лэн ёзчиез вал. Со сяна, 1957-тӥ арын со пыриськиз СССР-ысь писательёслэн огазеяськонзылэн ужаз.
Творчествоез.
Геннадий Красильников - кык кылын гожъяськись писатель. Удмурт кылын гожтэм произведениоссэ со капчиен берыктылӥз ӟуч кылэ. Солэн веросъёсыз, повестьёсыз но романъёсыз, публицистикая ужъёсыз поталлязы СССР-ын потӥсь журналъёсын. Кылсярысь, «Дружба народов», «Урал», «Смена», «Советский воин», «Огонёк» журналъёсын.
Нырысетӥ ужъёсаз - «Вуж юрт» («Старый дом») но «Тонэн кылисько» («Остаюсь с тобой») повестьёсаз бадӟым саклык висъя егитъёслы, соослэн улон сюрессэс быръемзылы. «Тонэн кылисько» повестьын возьматэмын егит геройлэн улонэз: школазэ йылпумъяса, со вузэ пырыны уг быгаты но вордскем гуртаз бертэ, сое ӝутэ. Автор ӟеч пуктэ та геройлэсь образзэ: со малпаське, куректэ, сюлэмшугъяське.
Удмурт литератураын выль усьтон кадь луиз Г. Красильниковлэн «Тӧлсяська» («Пустоцвет») романэз. Соин со азинтӥз «Вуж юрт» повестьсэ. Отын автор возьматэ гуртлэсь выль улонэ выжемзэ, вуж сямлэсь-мылкыдлэсь палэнскемзэ.
Г. Красильниковлэн тужгес но яркытэз ужез - «Арлэн кутсконэз» («Начало года») романэз. Автор быгатӥз геройёссэ улэп кадь возьматыны, соослэсь психологизэс шараяны. Та романаз со быгатыса возьматэ адямиослэсь шекъёссэс но, ӟеч палъёссэс но.
Г. Д. Красильниковлэн творчествоез Удмуртиысь прозаикъёс пӧлысь самой яркытэз но мурез луэ. Солэн ужъёсыз берыктэмын уно пӧртэм кылъёсы.


Ложкин, Кузьма Алексеевич.
Кузьма Алексеевич Ложкин — тодмо удмурт режиссёр, артист, кырӟась (куараез лирич. тенор). Вордӥськемын 4-тӥ октябре 1909-тӥ арын Дэбес ёросысь Зар.-Медла гуртын.
1923-тӥ - 1928-тӥ аръёсы улыны выжиз Ижкаре, мыло-кыдо пыриськиз Ижысь Удмурт клуб бордын кылдытэм драмая кружоке. Отын тодон-валан люкаса, быгатонлыксэ волятыса, 1928-тӥ арын дышетскыны пыре Москваысь Театр искусствоосъя валтӥсь техникуме (1932-тӥ арысен та дышетсконни ГИТИС нимаськыны кутскиз). Отын со дышетске режиссёръёсты дасянъя факультетын. 1932-тӥ арын техникумез йылпумъяса, берытске Удмурт шаере. 1932-тӥ арысен 1934-тӥ арозь, 1941-тӥ арысен 1946-тӥ арозь, 1951-тӥ арысен 1953-тӥ арозь - Кузьма Алексеевич кивалтэ драмая Удмурт театрен. 1953-тӥ арын - Удмурт театрлэн актёрез. Кузьма Ложкинлэн пуктэм ужъёсыз висъясько яркыт луэменызы. Кузьма Алексеевич геройёсызлэсь сямзэс-тодметсэс детальёс пыр возьматэ, актёръёсыз висъясько вылӥ сценической культураенызы.
Творчествоез.
Артист Кузьма Ложкин пӧртэм рольёсты шудыны пӧрмытӥз. Солы капчиен сётскизы комедия но драмая рольёс. Валтӥсь рольёсыз — Олёш («Зӥбет зурка» М. Петровъя), Азин (М. Гавриловъя), Юрмег («Сюан» В. Садовниковъя), Роман («Аннок» И. Гавриловъя). Кузьма Ложкин крезьгуро спектакльёсын но шудӥз. Тужгес но яркыт партиосыз: Дед Ничипор («Свадьба в Малиновке» В. Александрова), Кавалькадос («Поцелуй Чаниты» Ю. Милютинъя), Булда («Наталь» Г. Корепановъя).
Кузьма Алексеевич Ложкин 1952-тӥ арын пусъемын УАССР-ысь искусство удысысь дано ужась нимын, 1958-тӥ арын со луиз РСФСР-лэн калык артистэз. 1946-тӥ арын пусъемын «Данъян пус» орденэн, нош 1958-тӥ арын — Горд Знамя орденэн.
Удмурт театрлэн борддораз шуккемын Кузьма Алексеевичез данъясь пул.


Ижмаш.
ОАО «Ижмаш» («Ижмаш» акционеръёслэн усьтэм огазеяськонзы) – Россиысь одӥгез тужгес бадӟым пыӵал поттӥсь концерн. Со кылдӥз Иж корт поттон заводлэн (бӧрысь - Ижысь пыӵал но андан поттӥсь завод) инъет вылаз (ОАО Ижсталь выллем ик).
Иж завод бордысь потӥз Удмуртилэн шоркарез. Иж городлэн кылдэмез меӵак герӟаськемын граф Шуваловлэн нимыныз. 1760-тӥ арын Иж посёлоке вуиз граф Пётр Шувалов. Тулыс 10-тӥ апреле татын кутскизы ӵыпет лэсьтыны. Со вӧзын кылдӥз корт ӵыжатон завод. 1763-тӥ арын заводын нырысетӥ корт кисьтӥзы. Сое пароходъёсын вуттӥзы Тулаысь пыӵал поттонъя заводэ, Петербурге.
Ар ӵоже татын 200 сюрс пуд корт ӵыжатӥзы. Но 1774-тӥ арын заводэз басьтӥз Пугачёвлэн войскоез. Бӧрысь завод кема выриз пыд йылаз султыны. 1859-тӥ арын заводын ӵыжатэм кортэз Россиын тужгес устоеныз лыдъязы. Татын поттэм корт мынӥз Россиысь вань пыӵал-тӥрлык лэсьтонъя заводъёсы. 19-тӥ даурлэн пумаз завод шӧдскымон паськытаз но выль технологиосты пыӵатыны кутскиз. Нырысетӥ мировой война дыръя татын чараклы йылӥз корт ӵыжатон. Война дыръя продукция поттон кык поллы тросгес луиз. 1961-тӥ-1985-тӥ аръёсы заводын шаплы азинскизы выль ужан амалъёс. Туннэ та завод быдэс дунеелы тодмо «Ижсталь» завод шуыса. Татын ужа производствоя ньыль цех. Ижын поттэм корт мынэ пӧртэм машина, гурт техника, самолёт ёзъёс, подшипникъёс, пружинаос лэсьтыны.
Иж заводлэн кыкетӥ вордсконэз герӟаськемын 1807-тӥ арен. Соку татчы вуиз инженер Андрей Дерябин. Со ӵектэмъя татын ӝутӥськиз пыӵал поттонъя завод. Вакчи дыр куспын татын кутскизы пыӵал-тӥрлык поттыны. 1891-тӥ арын татын дасязы Мосин конструкторлэсь винтовкаоссэ. 1897-тӥ арын та пыӵалэз 500 сюрс лыдын поттӥзы ни.
Нырысетӥ мировой ож дыръя нуналаз 2 сюрс 200 винтовка лэсьтӥзы. Озьы ик дасязы гранатаос, патронъёс, снарядъёс.
Быдӟым ож дыръя 1941-тӥ арлэн пумаз татын нуналлы быдэ бичазы 10 сюрс винтовка. «Ижмаш» заводлэн нимыз люконтэм герӟаськемын дано конструкторлэн Михаил Калашниковлэн нимыныз. Татын со ужаны ӧдъяз 1948-тӥ арысен. Кема дыр ӵоже заводыны потӥз АК-47 автомат. Азьланяз со вӧзы ватсаськизы АК-74, АК-74М, киын ыбылон пулёмет но мукет пыӵал-тӥрлык. Та аръёс ӵоже поттэмын 50 миллион АК автомат.
Озьы ик та заводлэн историяз бадӟым пытьы кельтӥз мукетыз конструктор Евгений Драгунов. Солэн СВД снайпер винтовкаезлэсь усто пыӵал та дырозь лэсьтымтэ.
XIX–XX-тӥ дауръёсы та заводын Россиысь пыӵалъёслэсь вань видъёссэ лэсьто вал. Аспӧртэмлыко луэмзэ таӵе лыдпус возьматэ: Быдӟым Отечественной ож дырья та заводын 11,3 миллион винтовка но карабин лэсьтэмын вал, тросгес, Германиысь вань заводъёсты лыдэ басьтыса. Со вакытэ конвейер амалэн производство юнматэмын вал авиационной пулемтъёсты, авиационной пушкаосты, противотанковой орудиосты, пистолетъёсты но револьверъёсты поттонъя.
Война бере завод АК-47 автоматэз поттыны кутске, кудӥз туннэ нуналлы дуннеын тужгес тодмо луэ но паськыт вӧлмыны быгатиз (ог 106 кунъёсын официальной ожгар тӥрлык луэ). Туала куронъёсты чакласа, автоматической, снайперской пыӵалъёслэсь, пистолетъёслэсь выль модификациосты поттонъя ужзэ радъя.
Туннэ ОАО «Ижмаш» – трос профильем машиностроительной предприятие. Производствоез таӵе ӧръёсъя радъяськемын: ожгар пыӵалъёс, спортивной но пӧйшуран пыӵалъёс, авиационной пушкаос, мотоциклъёс, автомобиль, станокъёс, кортлэсь ужан тирлыкъёс но мукет арбериос.
Историез.
1757-тӥ арын граф П. И. Шувалов Приуральеын заводъёсты пуктыны кутскиз. Гурезь ужъёсъя инженер А.С. Москвинлэн ӵектемезъя П. И. Шувалов Иж вылын завод ӝутон чакла.
1764-тӥ арын кык производственной юртъёс ужаны кутско.
1770-тӥ арын Ижысь корт поттон заводлэн кутске выль азинскон сюресэз – кортэз поттон сяна, сое дурыны кутско (якорьёсты поттын радъямын).
1771-тӥ арын Иже вуэм академик Паллас кар посёлокысь мастеръёслэсь быгатонлыкъёссэ вылӥ дунъя.
1800-тӥ арысен крестьянъёсты заводын ужъёслэсь мӧзмыто но куто заводын нуналмысь тыршись наёмной ужчиосты.
Со дыре ик Павел I императорлэн куремезъя Кам шур вылын пыӵал поттон завод лэсьтыны чакламын. Иже вуэ А.Ф. Дерябин. 1807-ти арын пыӵал поттон завод ужаны кутскиз.


Ижсталь.
Ижкарысь металлургической завод – кунысьтымы корт поттон промышленность удысысь огез валтӥсь центр луэ. Заводлэн историез 240 ар пала лыдпусэн мертаське. Туннэ нуналлы завод - Россиысь «Мечел» корпорацилэн ог люкетэз луэ.
Азинскон сюресэз.
1760-тӥ арын граф П. И. Шуваловлэн кивалтэмез улсын Иж шур вылын корт дурон завод но молотовой фабрика лэсьтон радъямын. Нырысетӥ аръёсысен ик завод умой качествоен поттӥсь кортэныз дано луиз. Соин сэрен 1859-тӥ арысен Ижысь завод Россиысь вань пыӵал тирлык заводъёсы огназ корт вуттись (поставщик) луиз.
XIX-тӥ даурысен заводлэн производствоез азинскыны кутскиз: ужанрадлыказ выль технологиос пыӵаны кутскизы. Выли качествоен корт арбериосты пӧртэм калыккуспо адӟытонъёсын возьматыны кутско. Парижысь огаз калыккуспо адӟытонын Ижысь завод вылӥ наградез басьтӥз.
1914-тӥ арын Нырысетӥ мировой война сэрен корт поттон производство паськытатэмын вал. Сталь лэсьтон уж ожгар вакытъёсы арысь аре азинске.
1925-тӥ арын Ижысь металлургъёс кортлэсь авиационной маркаосты поттон производствоез радяло. 1931-ти арын комиссилэн эскеремезья, Ижысь сталь, дуннеысь стален ӵошатыса, умоен лыдъямын, швед стальлэсь номырин уг висъяськы.
Бадӟым Атыкай ож дырья корт поттон производство кык поллы будэтэмын вал. Озьы ке но качествоез ласянь воштӥськонъёс ӧй вал.
1961-1985-тӥ аръёсы Ижысь металлургической завод выль азинскон сюресэ кожиз – завод бордын кылдытэмын интеллекутальной отдел. Ӧнерчиос туала куронъёсъя корт дурон производствоез радъяны кустко. Соин ик со вакытэ Ижкар та направления Россиысь валтӥсь центр луиз.
Туннэ нуналлы «Ижсталь» заводлэн 4 люкетэз ужа: сталелитейной, прокатной, кузнечно-термической, проволока но лента поттон. Заводын поттэм стальлэсь лэсьто подшипникъёсты, пружинаосты, автомобильёсты, сельхоз машинаосты, самолётъёсты, космос аппаратъёсты.


Удмуртская правда (газет).
Удмуртская правда — республикаысьтымы огъя югдурез возьматӥсь газет. Потэ ӟуч кылын. Газетлэн учредительёсыз Удмурт Республикаысь Кун Кенеш но Правительство.
Газетлэн нырысетӥ номерез потӥз 1917-тӥ арын 7-тӥ сентябре "Известия Ижевского совета рабочих, солдатских и крестьянских депутатов" нимын. Газетлэн кылдытӥсез но нырысетӥ редакторез В. А. Матвеев. Бӧрысь 1918-тӥ арын августэ Ижын но Воткаын ӝутӥськем вожвылъяськон дыръя газет выжиз Сарапулэ. Татын со "Борьба" нимын потыны кутскиз. Озьы ке но революцилэн комитетэз изданиез берыктӥз Иже, татын 1918-тӥ арын 4-тӥ декабре со "Ижевская правда" нимын потыны ӧдъяз. Соку редактор луиз Азинлэн дивизиысьтыз комиссар, Петроградысь журналист Д. Ф. Зорин.
Озьы ке но Колчаклэн дивизиез Ижын кузёяськон вакытэ 1919-тӥ арын тулыс газет потэмысь дугдӥз. Выльысь со югыт дуннеез адӟиз 30-тӥ июне 1919-тӥ арын.
Нош 1937-тӥ арын 15-тӥ мартэ газет нимзэ воштӥз но луиз "Удмуртская правда". 1967-тӥ арын газетэз пусйизы "Знак Почёта" орденэн.
Удмурт правдаен кивалтӥзы редакторъёс: Е. В. Русинова, В. К. Тронин, А. Н. Колбина, Я. А. Кривицкий, Б. С. Вихарев, М. И. Гнедин, В. Н. Алексеев, Ю.Ф. Кедров, В. А. Злобин, Б. И. Климантов, Л. И. Каткова, Н. И. Нестеренко. туала редактор - С. Г. Сентякова.
Кылсярысь, Юрий Филиппович Кедров — тодмо удмурт писательлэн Филипп Кедровлэн пиез. Вуоно редактор вордскиз 1937-тӥ арын Ижын. Йылпумъяз Свердловскысь юридической институтэз. Кема аръёс ужаз Удмурт телевидениын но радиоын. 1986-тӥ -1990-тӥ аръёсы валтӥз "Удмуртская правда" газетэз. 1990-тӥ арын кивалтӥз Удмурт Республикалэн суверинетэзлы сӥзем Декларациез кылдытон группаен, чаклаз Удмуртилэсь гербзэ, флагзэ но гимнзэ кылдытонэз.
Газетлэн огазеям тиражез ог 18 сюрс экземпляр. Татын лыдӟисьёс шедьто «Сфера интересов», «Здоровье и жизнь», «Час письма», «Культура», «Национальная палитра», «Сохраним окружающий мир», «Литературный клуб» но мукет тунсыко рубрикаосты.


Вотка городлэн символикаез.
26-тӥ апреле 2006-тӥ арын Вотка кар Думалэн ньылетӥ ӧтчамезлэн VIII сессияз депутатъёс кутӥзы Вотка городлэсь кунпуссэ но куншетсэ.
Кунпусэз.
Вотка городлэн кунпусэз кыклы люкемын. Одӥг палыз — лызалэс-чагыр, мукет палыз - гордалэс-курень. Соослэн шоразы интыяськемын бадӟым азвесь якорь. Йылаз интыяськемын лавр тугоколэсь эгес. Со пыр лопыръяськыса кадь кошке сьӧд, зарни но азвесь буёло канат. Кунпуслэн паллян палаз пуксемын зарни кларион, бур палаз — гарпунлэн йылыз, вылӥаз - корона.
Та арбериос юнме шорысь кунпусэ ӧз шеде. Кылсярысь, якорь возьматэ, Вотка палъёс вашкала дырысен кортэз ӵыжатӥзы, солэсь пӧртэм тӥрлыкъёс лэсьязы шуыса. Ӵапак та удыс ик данэ поттӥз Вотка городэз.
Канат возьматэ якорез, кудзэ заводын ужасьёс дасязы вуоно императорен Александр II-ен ӵош.
Кунпусысь кларион Воткаын туала улӥсьёслэн тодазы вайытэ: татын вордӥськиз быдэс дуннелы тодмо, дано крезьгурчи Пётр Ильич Чайковский.
Гарпунлэн йылӥыз но отчы токма шедемын ӧвӧл. Со возьматэ, та городын ракета поттон туж умой радъямын вал шуыса.
Куншетэз.
Вотка городлэн куншетэз укша прямоугольниклы - 2:3. Со кыклы люкемын: одӥг палыз - чагыр, мукет палыз - горд. Соос вискын городлэн кунпусэзлэн тусыз - сяська тугокоен якорь.


Кузебай Герд нимо гимназия.
Кузебай Герд нимо гимназия - Удмуртиысь национальной кадръёсты будэтонъя инты. Интыяськемын Ижысь Петров ульчаысь 19 номеро юртын.
Удмуртилэн шоркараз удмурт нылпиослы чаклам нимаз дышетон учреждение кылдыттон сярысь малпан вордскиз 1990-тӥ аръёслэн кутсконазы. Улонэ со пыӵаны ӧдъяз 1994-тӥ арын. Соку городысь огаз нылпи садын усьтӥськиз пичи школа. Татын пиналъёсты будэтӥзы нылпи садысен. Чаклазы, азьланяз пиналъёс одно ик вамыштозы гимназие. Та ужлы кутскон сётӥз директор Ольга Константиновна Шилова.
Татчы люкаськизы усто дышетӥсьёс. Кылдӥз удмурт кылэз дышетонъя ӟеч методика. Вал гимназилэн историяз пумитъяськон вакытъёс но. Удмурт анай-атайёс возьмазы гимназилы ӟеч юрт висъянэз. Вылӥ кивалтӥсьёс оскытӥзы город шорын школа сётыны. Но со интые, 2004-тӥ арын гимназиез келязы город пумысь 21 номеро школае.
Директоре юнматӥзы удмурт кылэз тодӥсьтэм муртэ. Валамон, югдур лэчытомиз, сое тупатон но радъян понна трос дыр быриз.
2006-тӥ арысен гимназиен кивалтэ Анжелика Семёновна Михеева. Со вордскемын Дэри ёросысь Подшивал гуртын. Йылпумъяз Удмурт кун университетысь филология факультетэз. 2007-тӥ арын быръемын Удмурт Республикаысь Кун Кенеше депутатэ.
Туннэ гимназиын тодон-валан люка ??? мурт. Со пӧлысь ??? процентэз тодэ но вераське удмурт кылын. Со сяна, татчы мыло-кыдо лыкто гуртысь нылпиос. Соослы гимназиын люкам тодон-валанзы юрттэ улонын асьсэды шедьтыны. Гимназиез йылпумъясь егитъёс котьку висъясько ӟеч тодон-валанъёсынызы. Соос капчиен дышетскыны пыро Удмуртиысь но Россиысь вузъёсы.
Кузебай Герд нимо гимназиез пыр потэмъёс пӧлын удмурт эстрадаысь егит кырӟасьёс Эльвира Панченко но Снежана Эскандерова.
Ватсаны кулэ: гимназилы дасян но дышетон уж радъяське нылпи садысен. Матысь дыре сое чаклало выжтыны школа борды.


Парин, Василий Николаевич.
Василий Николаевич Парин (1877 - 1947) – хирург, медицина наукаосъя доктор, РСФСР-ысь наука удысысь дано ужась.
Улон но ужан сюресэз.
Вордӥськиз Вятской губерниысь Малмыж уездысь Сюмси черко гуртын (та черко гурт али Удмурт Республикае пыре). Школазэ но Малмыжысь кар училищеез йылпумъямез бере В.Н. Парин дышетске Кузонысь дышетӥсьёслы институтын (шор ёзо педагогической дышетсконни). 1897-тӥ арын сое йылпумъя но дышетӥсь луыса ньыль ар ужа. 1901-тӥ арын Кузонысь университетэ пыре но отличиен йылпумъя сое.
Университет бере ик ужаны кутске В.И. Разумовский профессорлэн кивалтэмез улсын факультетской хирургической клиникаын. 1912-тӥ арын медицинской наукаосъя доктор диссертация уте но Европае научной командировкаен вуылэ.
Нырысетӥ мировой война дырья В.Н. Парин Горд Киросысь консультант луыса армиын ужа но ожгар госпитальёсты кылдытонэ трос кужым сётэ. 1921-тӥ арын Пермьысь госпитальной хирургия кафедралэн кивалтӥсез луыса тырше. Бӧрысь солэн вань улонэз (26 ар) Пермьысь эм академиен герӟаськиз ини.
Кык ар улӥз Иж карын но: 1933-1935-тӥ аръёсы Ижысь медициная институтэз кылдытыны юрттӥз. Ужаз академиысь кивалтӥсезлэн научно-учебной ужъя кивоштӥсез луыса.
Быдӟым Отечественной ож дырья госпитальной хирургической клиникаен кивалтӥз, валтӥсь хирург луыса тыршиз Пермь областьысь эвакуационной госпитальёсын. Трос кужымзэ сётӥз госпиталъёслэсь ужзэ умоятон понна.
В.Н. Парин – пӧртэм удысъёсысь хирург, тодосчи, кудӥз вирсэр хирургие, травматологие, пластической, ымныр хиругие трос выльзэ пыртӥз. Аслэсьтыз тодос школазэ кылдытӥз. 10 доктор но 10 медицинской наукаосъя кандидатъёсты дасяз. 18 дышетскисьёсыз кафедраосын кивалтӥзы. Ог 400 пала научной статьяослэн авторез луэ.
Василий Николаевич общественной улонэн но герӟаськемын вал: медициная научной общестолэн тӧроез, кар кенешлэн депутатэз, хирургъёслэн вань Союзысь обществолэн членэз, «Хирургия» но «Вестник хирургии» журналъёсысь редколлегиослэн членэз луыса тыршиз. «пермский медицинский журналэз» кылдытӥз но валтӥсь редактор луыса трос дыр ӵоже ужаз.
Горд Кизили орденэн но «За победу над Германией», «За доблестный труд в Великой Отечественной войне1941-1945 гг.» медальёсын пусъемын.


Лыткин, Василий Ильич.
Василий Ильич Лыткин (псевдонимъёсыз "Лыткин Илля Василей, Илля Вась") — коми поэт, лингвист, финно-угровед, кылысь кылэ берыктӥсь, филология наукаосъя доктор. Пусъемын Коми АССР-лэн Куратов нимо кун премиеныз, РСФСР-ысь, Коми АССР-ысь наука но техника удысысь дано ужась, 1969-тӥ арын Илля Вась пусъемын Наукаосъя фин академилэн академикез нимын.
Улон сюресэз.
Василий Лыткин вордӥськиз 1895-тӥ арын Коми шаерысь Усть-Сысольск ёросысь Тентюково черкогуртын. Тодон-валан люказ Усть-Сысольскысь училищеын, нош бӧрысь - Дышетӥсьёсты дасянъя Тотемской семинариын. Дышетскон висказ гожъяны ӧдъяз кылбуръёс. Соос нырысьсэ печатласькизы 1918-тӥ арын. Дышетсконзэ йылпумъямез бере Василиез ысто службазэ ортчыны. Со пыриське Дуннеысь нырысетӥ оже но Граждан войнае. Ож сюрессэ йылпумъяса, Василий Лыткин басьтӥське дышетсконзэ азинтон борды. Со пыре Москваысь кун университетлэн филологияя факультетаз. 1925-тӥ арын сое йылпумъя но дышетсконзэ аспирантураын азьланьтэ. 1927-тӥ арын сое Будапештысь университетын пусъё философияя доктор степенен.
1930-тӥ-1933-тӥ аръёсы Василий Лыткин тыршиз Москваысь кун университетын, мыло-кыдо пыриськиз 1932-тӥ арын усьтӥськем Коми пединститутлэн ужаз, студентъёсты пӧртэм удысъя дышетӥз. 1933-тӥ арын со пытсэт сьӧры сюриз, сое пӧртэм уж быдэсъяны келязы Дальней Востокысь лагере. 1956-тӥ арын со реабилитация улэ сюриз. 1946-тӥ арын «Древнепермский язык историческая грамматика» ужез понна пусъемын филологияя наукаосъя доктор степенен. В. И. Лыткин 10 ар ӵоже кивалтӥз СССР-ысь Наукаосъя Академилэн Языкознаниея институтэзлэн финн-угор кылъёсъя ёзэныз. 1958-тӥ арысен В. И. Лыткин СССР-ысь Писательёслэн огазеяськонзылэн ёзчиез. Наукая ужъёсыз сӥземын вашкала перм кылъёслы, коми кыллэсь кылдэмзэ но туала перм кылъёслэн вераськетъёссэс (диалектъёссэс) эскеронлы.
Творчествоез.
В. И. Лыткин - революцилы сӥзем кылбуръёслэн авторзы. Кылсярысь, «Великое утро», «Первое мая», «Осенью», озьы ик гожъяз Граждан ожлы сӥзем веросъёс но пичиослы чаклам выжыкылъёс но мукет. 1927-тӥ арын йылпумъяз «Идут» поэмазэ гожтонзэ. Со сӥземын Коми шаерысь граждан оже пыриськемъёслы - геройёслы. Коми кылэ берыктӥз А. Пушкинлэсь, Ф. Тютчевлэсь, Ш. Петёфилэсь, В. Маяковскийлэсь ужъёссэс.


Перевощикова, Александра Ивановна.
Александра Ивановна Перевощикова (29 октябрь 1905-тӥ ар – 6 декабрь 1995-тӥ ар) – врач-педиатр, РСФСР-ысь дано эмъясь, нырысетӥ удмурт нылкышно-профессор.
Улон сюресэз.
Александра Ивановна Перевощикова вордӥськиз 29 октябре 1905-тӥ арын Вятской губерниысь Глаз уездысь Трубашур гуртын.
1929-тӥ арын Пермьысь университетысь медициная факультетэз йылпумъяз.
Медицина удысын тыршыны кутске Глазысь нылпиослэсь тазалыксэ утёнъя пунктын.
1931-тӥ арысен Ижын ужа участковой педиатр, нылпи консультацилэн заведующиез, нылпи садысь но Нылпи юртысь эмъясь луыса. Со вакытэ ик медициная училищеын студентъсты дышетӥз.
1937-тӥ арысен – ассистент, бӧрысь Ижысь медициная институтысь нылпи висёнъёсъя кафедралэн заведующейлэн должностяз юнмато.
Тодон ласянь тунсыкъяськиз Удмуртиысь нылпиослэн тазалыкенызы. Кылдытӥз аслэсьтыз педиатр школазэ, кытын солэн кивалтэмез улсын нылпиослэн шокан ёзъёслэсь висёнъёссэ, рахит висёнэз эмъян но профилактика юанъёс эскерисько.
Александра Ивановна Ижысь медициная институтысь педиатрияя факультетез усьтонлы трос кужымзэ сётиз. Озьы ик солэн сюлмаськеменыз нылпи осты эмъянъя «Селычка» санаторий усьтэмын вал.
А. И. Перевощикова профессор кивалтэм улсын 20 кандидатской но 3 докторской ужъёс гожтэмын вал. 70 тодос статьяослэн авторез луэ.
1958-1965-тӥ аръёсы СССР-ысь Вылӥ Советлэн но УАССР-ысь Вылӥ Советлэн депутатэз луыса тыршиз.
Ленин нимо орденэн, «Знак Почета» орденэн, медальёсын пусъемын. А.И. Перевощикова – РСФСР-ысь дано врач, Удмурт Республикаысь наука удысысь дано ужась, Ижысь дано гражданин.
Книгаосыз.
"Как воспитать здорового ребенка". Ижевск, 1952; "Острые заразные болезни у детей и борьба с ними". Ижевск, 1955; "Сборник работ по физическому развитию". Ижевск, 1957; "Моя судьба – дети". Ижевск, 1985.


Петров, Михаил Петрович.
Петров Михаил Петрович (8 ноябре 1905-ти ар – 29 ноябре 1955-ти ар) – удмурт прозаик, кылбурчи, драматург, кылысь кылэ берыктӥсь.
Улон сюресэз.
Вордӥськиз Татарстан Республикаысь Менделеевск ёросысь Монашево гуртын. 1923-тӥ арын областной совпартшколаез йылпумъямез бере дышетскыны келяло Ульяновскысь военной школае.
1926–1932-тӥ аръёсы Тирасполь но Ижкар городъёсын служить кариз.
1933–1941-тӥ аръёсы «Удмурт комунна» газетын но «Молот» журналын ужаз.
Быдӟым Атыкай ож вакытэ фронтэ келяло.
1945-тӥ арысен Удгизлэн директорез но «Молот» журналлэн валтӥсь редакторез.
Творчествоез.
Нырысетӥ кылбуръёсэ но веросъёссэ 1928-тӥ арын «Гудыри» газетын печатлазы. 30-тӥ аръёсы кылбуръёссэ лирик амалэн гожъя (Удмурт шаерез яратон, Партиез данъян, Икуазьлы вазиськон). Со вакытэ ик пыриське фольклор экспедицие, кудӥз бере ик поттэ 3 кылык кырӟанъёсын бичетъёсты. Фольклор материалъёсын ужамез юрттӥзы М.П. Петровлы выль лирической кырӟанъёсты гожтыны, кудъёсыз паськыт вӧлмизы удмурт калык пӧлын («Ой, шулдыр, туж шулдыр», «Марым, лэся», «Уй тылъёс»). 30-тӥ аръёслэн пумаз поэма жанр борды басьтӥське. Тужгес тодмо луизы «Италмас» (1946) но «Кырӟан улоз» (1950) поэмаосыз.
Быдӟым Атыкай ож вакытысь веросъёсыз но очеркъёсыз ожгарчиослы сӥземын. 1948-тӥ арын «Улон понна» война сярысь веросъёсын бичет поттэ.
50-тӥ аръёсы басьтӥське повесть но роман гожтон борды. 1952-тӥ арын печатламын «Ӟардон азьын» повестез, кудӥзлы Петер Домокош вылӥ денъет сётӥз. 1954-тӥ арын йылпумъя «Вуж Мултан» романзэ.
Драматургия жанръёсын асьсэ эскериз: 10 пьеса гожтӥз, тужгес умойёсыз – «Батрак» (1931), «Тыл пыр» (1933), «Зӥбет зурка» (1934), «Италмас» (1938) – Удмурт драмтеатрлэн сцена вылаз адӟытэмын вал.
Удмурт кылэ берыктӥз «Слово о полку Игореве», «Давид Сасунский» книгаосты, ӟуч писательъёслэсь гожъямъёссэ – А.Н. Островскийлэсь, Л.Н. Толстойлэсь, Н.А. Некрасовлэсь, Т.Г. Шевченколэсь, М.Горькийлэсь, М.А. Шолоховлэсь, М.Джалильлэсь, В.В. Маяковскийлэсь но мукетъёсызлэсь.
Ужан Горд Знамя орденэн, «Знак Почета» орденэн но медальёсын пусьемын.
Книгаосыз.
"Ошмес син": Кылбуръёс, Ижевск, 1934; "Пьесаос". Ижевск, 1937; "Кылбуръёс но кырӟанъёс." Ижевск, 1939; "Сильтӧл пыр": кылбуръёс, поэмаос. Ижевск, 1946; "Вуж Мултан": роман. М., 1956, 1973, 1980; Ижевск, 1957, 1959, 1995; "Собрание сочинений в 4 томах". Ижевск, 1963; Люкам сочинениос. Ижевск, 1961; "Иске Мултан". Казань, 1960 (биг. кылын).


Пономарев, Пётр Парфельевич.
Петр Парфельевич Пономарёв (10 июль 1949-тӥ ар) – Удмурт Республикаысь политик.
Улон сюресэз.
Вордӥськиз 10 июле 1949-тӥ арын Воронежской областьысь Острогожской ёросысь Ближняя Полубянка черко гуртын.
1974-тӥ арын Кенешо вузкаронъя заочной институтэз йылпумъяз (специализациез – «Вузкаронлэн экономикаез»).
1964–1968-тӥ аръёсы Пермьысь советской вузкаронъя техникумын дышетске.
1968-тӥ арын – Ижкарысь сиськонни трестысь 72 номеро сиськоннилэн заведующеезлэн ивоштӥсез.
1968–1968-тӥ аръёсы повар луыса Ижкарысь сиськонни трестысь 60 номеро сиськонниын ужа.
1969–1972-тӥ аръёсы 29 номеро сиськоннилэн заведующиезлэн воштӥсез.
1972–1981-тӥ аръёсы – Ижысь кар кенешлэн комитетэзлэн кивалтӥсезлэн воштӥсез.
1981–1985-тӥ аръёсы – Удмуртиысь оптовой вузкарон «Росторгодежда» предприятилэн кивалтӥсез.
1985–1994-тӥ аръёсы – Удмурт АССР-ысь вузкаронъя министрлэн воштӥсез.
1994-тӥ арысен – Удмурт Республикаысь вузкаронъя но бытовой услугаосъя министр.
«Удмурт Республикаысь обслуживание удысысь дано ужась», «Российской Федерациысь вузкарон удысысь дано ужась» нимъёс сётэмын. Пусъемын пӧртэм Удмурт Республикаысь но Россия Федерациысь Даньян грамотаосын но Тау каронъёсын.


Поскрёбышев, Олег Алексеевич.
Олег Алексеевич Поскрёбышев (10 июль 1930-тӥ – 16 июль 2007-тӥ ар) – Удмуртиысь ӟуч поэтъёс пӧлысь тужгес кужмоез, Удмуртиысь калык кылбурчи, очеркъёсты гожъясь, прозаик, публицист, кылысь кылэ берыктӥсь.
Улон сюресэз.
Вордӥськиз Удмурт АССР-ысь Кез ёросысь Бани гуртын крестьян семьяын.
1941–1944-тӥ аръёсы дышетскиз Озоно-Чепецкой школаын. Быдӟым ож вакытэ Ижевск-Балезино чугун сюрес лэсьтонын ужаз.
1944–1946-тӥ аръёсы Дебёс черкогуртысь школаын дышетскиз.
1947-тӥ арын йылпумъяз Кезысь шор ёзо школаез но Ижысь медициная инситутэ дышетскыны пыриз (атаез быремез сэрен институтын дышетсконзэ куштэ но семьяезлы юрттон вылысь гуртаз берытске).
1950-1952-тӥ аръёсы Глаз карысь дышетӥсьёслэн институтазы ӟуч кыл но литература специальностья дышетске. Отличиен сое йылпумья. Дышетӥсь луыса Кез ёросысь школаосын ужа.
1959-тӥ арын Глазысь педагогической институтэз йылпумья. 20 ар пала О. Поскрёбышев гурт школаын тырше. «РСФСР-ысь калыкез дышетонъя отличник» (1970) звание сёто, «Знак Почёта» (1972) орденен но пӧртэм Данъян грамотаосын но Таукаронъёсын пусьемын.
Гожьяськон удысын ужамэз.
1952-тӥ арын Глазысь кар газетын нырысетӥ кылбурзэ печатлазы.
1967-тӥ арын О. А. Поскрёбышев СССР-ысь Писательёслэн союзазы кутэмын.
1972-тӥ арысен гожъяськон удысэз валтӥсь ужэн лыдъяське. Ижкарысь Кар Советысь депутат луыса тыршиз, УАССР-ысь Писательёслэн союззылэн правленияз ужаз. РСФСР-ысь но СССР-ысь гожъяськисъёслэн съездъёслэн ужазы Удмуртилэсь делегат луыса пыриськылӥз.
Пӧртэм аръёсы Олег Алексеевич журналъёслэн но газетъёслэн премиоссылэн лауреат ним басьяз: «Наш современник», «Волга», «Урал» (кык пол), «Уральский следопыт» (кык пол), «Литературная Россия», «Учительская газета» но мукет.
«Урал» (Екатеринбург) журналын редколлегияз, «Уральский следопыт» (Екатеринбург) редсоветын, «Современник» (г. Москва) издательствоысь редсоветын тыршиз.


Напольских, Владимир Владимирович.
Владимир Владимирович Напольских (1 апрель 1963-тӥ ар, Иж) – Россиысь но Европаысь валтӥсь уралистъёс (финно-угроведъёс) пӧлысь огез. Удмурт кун университетысь Социальной коммункациосъя Институтысь культурологияя но культураын кивалтонъя кафедраысь профессор, история наукаосъя доктор. 2000-тӥ арысен Societas Uralo-Altaica нимо научной обществое пыре. Наукаын эскере Волга-Урал улосысь но быдэс уйшор Евразиысь калыкъёслэсь но кылъёссылэсь историзэс.
Семьяез.
Напольскихлэн фамилизы Ватка шаерын кемаласен ини тодмо.. Ачиз Владимир Владимирович вордскемын эмъясьёслэн семьяязы (атаез, Владимир Михайлович, Удмуртиын туж тодмо хирург-онколог, анаез, Надежда Владимировна, - рентгенолог), выныз Антон озьы ик эмъясе дышетскемын, но карьераез мукет пала кожиз, али со - Ӟуч православной черкысь клирик, игумен).
Улон но ужан сюресэз.
1980–1985-тӥ аръёсы дышетскиз Удмурт кун университетын историяя факультетын.
1992-тӥ арын история тодосья кандидат степень сёто (РАН-ысь Этнографияя но физической антропологияя институт, Муско).
1992-ти арын история тодосья доктор степень сёто (РАН-ысь Этнографияя но физической антропологияя институт, Муско)..


Красильников, Алексей Геннадьевич.
Алексей Геннадьевич Красильников - философия наукаосъя доктор, филология наукаосъя кандидат, Россия Федерациысь вылӥ тодон-валан сётон удысысь дано ужась, пусъемын Удмурт Республикаысь Кун Кенешлэн Данъян грамотаеныз но «Парламент России» пусэн. Удмурт Республикаысь Кун Кенешлэн ньыль ӧтчамезлэн Майской округъя быръем депутатэз. Одӥг ӧтчамаз кивалтӥз Кун Кенешысь Наукая, дышетонъя, культурая но егитъёсын ужан политикая ялан ужась комиссия|Наукая, дышетонъя, культурая но егитъёсын ужан политикая ялан ужась комиссиен, бӧрысь та комиссиен кивалтӥсьслэсь воштӥсезлэсь ужзэ быдэсъяз.
Алексей Геннадьевич Красильников вордӥськиз 1954-тӥ арын 13-тӥ октябре тодмо удмурт писательлэн Геннадий Дмитриевич Красильниковлэн семьяяз.
Тодон-валан люкан сюресэз.
Школаез йылпумъяса, А. Красильников 1971-тӥ арын дышетскыны пыриз Удмурт кун университетысь филологияя факультетэ. 1976-тӥ арын УдГУ-эз йылпумъяса, дышетсконзэ азьланьтэ Ленинградысь кун университетын. 1976-тӥ арысен 1980-тӥ арозь Удмурт кун университетысь кунсьӧр литературая кафедралэн ассистентэз луыса тырше. Бӧрысьгес сое та кафедрае ик юнмато валтӥсь дышетӥсе но доцентэ. 1980-тӥ арысен 1988-тӥ арозь тырше Удмурт кун университетысь филологияя факультетлэн деканэзлэн воштӥсез луыса. 1989-тӥ арысен 1995-тӥ арозь кивалтэ УдГУ-ысь гуманитарной подготовкая но культуралэн историезъя кафедраен.
Политикаын интыез.
1995-тӥ арысен пыриське политикае. 1995-тӥ арысен 1999-тӥ арозь - Удмурт Республикаысь Кун Кенешлэн Тӧроезлэн воштӥсез. 1999-тӥ арын депутатэз А. Г. Красильниковез юнматӥзы Наукая, дышетонъя, культурая но егитъёсын ужан политикая ялан ужась комиссиен кивалтӥсе. Та нуналъёсы Алексей Геннадьевич Красильников, Кун Кенешлэн депутатэзлэсь ужзэ быдэсъям сяна, азьланьтэ студентъёслы тодон-валан сётон ужзэ. Со сяна, А. Г. Красильников кивалтэ Удмурт Республикаысь Дышетӥсьёслэсь тодон-валанзэс будэтонъя но быгатонзэс волятонъя институтэн (ИПК и ПРО УР).


Романов, Владимир Васильевич.
Владимир Васильевич Романов (1 август 1943-тӥ ар – 8 сентябрь 1989-тӥ ар) – удмурт кылбурчи, журналист, Удмуртиысь Комсомоллэн премиезлэн лауреатэз (1975), УАССР-ысь кун премилэн лауреатэз (1989), СССР-ысь Писательёслэн союззылэн ёзчиез (1975).
Улон сюресэз.
Вордӥськиз Татарстанысь Бавлы ёросысь Удмурт-Татышлы гуртын.
1966-тӥ арын Удмурт кун педагогической институтысь историко-филологической факультетэз йылпумъя.
1968–1974-тӥ аръёсы «Дась лу!» нылпиослы газетын ужаз.
1975–1979-тӥ аръёсы литконсультант но Удмуртиысь Писательёслэн союзазы тӧрлэн кивоштӥсез луыса тыршиз.
1980-тӥ арысен гожъяськон удысэз профессиональной ужен лыдъяськыны кутскиз.
Гожьяськон сюресэз.
Ужъёсыз 1962-тӥ арысен печатласькыны кутскизы. Нырысетӥ кылбуръёсыз егит дырлы но комсомоллэн данэзлы сӥземын вал. Лирической героез – война бере улонзэ радъясь егит мурт.
Тужгес умой кылбур бичетъёсаз – «Мынам тулысэ» (1967), «Покчи гужем» (1975), «Йырберыктон турын» (1987) – улонлэсь но ужлэсь чеберлыксэ возьматыны тыршиз.
Владимир Романов тодмо луэ пиналъёслы гожъяськись луыса но («Тыметын шунды уя» (1968), «Тӧдьы Кам» (1973), «Шундыез сайкато барабанщикъёс» (1978), «Луд кеч салам» (1984) бичетъёсыз потэмын). Поэзияз пиналлэн синмыныз дунне шоры учкемез, пичи мурт сямен котьмалы паймемез возьматыны тыршиз.
«Тюрагай» поэмаяз Псков музъем вылын вордӥскем, фашистъёслэсь пегӟем но Удмуртие вуэм ныл-беженкалэсь образзэ возьматӥз.


Лямин, Михаил Андреевич.
Михаил Андреевич Лямин (1906-1978) - тодмо удмурт писатель. Вордӥськиз 1906-тӥ арын 26-тӥ декабре Ува ёросысь Хомяковоын (Комакгуртын). Школаез йылпумъяса, дышетскыны пыриз Ленинградысь А. И. Герцен нимо педагогикая институтэз. Со быдтӥз 1930-тӥ арын. Дышетсконзэ йылпумъяса, 1931-тӥ арын ужаны интыяське Ижкарысь совпаршколае дышетӥсе, та удыссэ нуэ одӥг ар ӵоже гинэ. 1932-тӥ арысен 1941-тӥ арозь кивалтэ Удмурт книгапоттониен, нош 1948-тӥ арысен 1953-тӥ арозь сое юнмато КПСС-лэн Удмурт Обкомезлэн печатья ёзэныз кивалтӥсе. Со вие ик Удмурт радиоын быдэсъя литературая но драмая передачаос понна кыл кутӥсьлэсь ужзэ.
Творчествоез.
Творчествое нырысетӥ вамышъёссэ лэсьтыны ӧдъяз 1924-тӥ арын. Быдӟым Отечественной ож кутскем бере Михаил Лямин вамыштэ фронтэ. Ожмаське Удмуртиын кылдытэм 357-тӥ дивизиын. Ож аръёс писательлэсь сюлэмзэ бугыртытэк ӧз кельтэ. Война бӧрсьы кылдытэм ужъёсаз со валтӥсь радэ поттӥз ож темаез, эшъёсызлэсь фронтын вормон понна жугиськемзэс. Ож мыныку, гожтӥз уно очеркъёс, соос потӥзы «За Родину!» фронт газетын. Бӧрысь 1956-тӥ арын со очеркъёсыз потӥзы нимаз книгаосын - «Вунонтэм аръёс» («Незабываемые годы»), «Ож сюрес» - «Боевой путь» (1962-тӥ ар). Быдэс улонзэ тыршиз валтӥсь ужез - «Шудбур понна» повестез-трилогиез («Во имя счастья»)- бордын. Нырысетӥ люкетэз потӥз 1950-тӥ арын, кыкетӥез - 1961-тӥ арын, куинетӥзэ йылпумъяны ӧз вутты. М. Лямин нылпиос понна гожтӥз «Туктымысь пи» («Мальчик из Туктыма») повестьсэ - со сӥземын Удмурт облисполкомлэн нырысетӥ кивалтӥсезлы И. Наговицынлы. Та ужез нимаз книгаен потӥз 1988-тӥ арын. 1933-тӥ арын М. Лямин пыриськиз 7-тӥ классын дышетскисьёслы чаклам удмурт литературая хрестоматиез кылдытонэ, «Судьбы солдатские» (1975-тӥ ар) но «Сын народа» (1975-тӥ ар) альбомъёсты дасянэ. М. А. Лямин оже пыриськемез понна пусъемын пӧртэм орденъёсын но медальёсын. Пыртэмын УАССР-лэн Данъян Книгаяз (1969-тӥ ар).
1966-тӥ арын М. Ляминэз пусйизы УАССР-ысь калык писатель нимын, 1946-тӥ арысен со пыриськиз СССР-ысь писательёслэн огазеяськоназы. Улонысь кошкиз 8-тӥ июле 1978-тӥ арын Ижын.


Можга.
Можга кар - Можга ёрослэн шоркарыз, интыяськемын Удмурт шаерлэн лымшор палаз Вало шур дурын. Улӥсез - 48,3 сюрс адями: ӟучъёс - 56,4%, удмуртъёс - 25,9%, бигеръёс - 14,1%, музон калыкъёс - 3,6 %. Нырысьсэ Можга сярысь гожтэмын Ландратской переписьын 1710-тӥ, 1716-тӥ аръёсы. Интыяськемын Удмуртилэн лымшор-шундыпуксён палаз, Ижен вискыз - 93 иськем. Можга пыр ортче Горький чугун сюрес, озьы ик Москвае нуись федерал сюрес. Можга город пыр ортче Сюга шур - со Вало шурлэн вайяськемез.
1754-тӥ арын, татын черк усьтӥськем бере, Можга гурт черкогуртлы пӧрмиз.
Можгалэн историез кутске 1835 аре: соку Алабгоысь купец Фёдор Чернов Сюга шур дурын кылдытӥз Сюгиысь пияла поттон заводэз. Со завод бордын кылдӥз Сюгинской нимо посёлок. 1924 аре посёлоклы выль ним сётэмын вал – Красной, собере 1929 аре Красной посёлок каре пӧрмытэмын вал но выль нимзэ басьтӥз – "Можга". Та ним Можга карлы матын сылӥсь Можга черкогуртлэн нимызлэсь басьтэмын вал.
Нырысетӥ пияла продукцизэс - тусьтыоссэс, ӟенеликъёссэс - поттӥзы 1842-тӥ арын. Но соослэн ӟечлыксы улӥын вал. Соин ик Чернов заводэз вузаз мукет узырилы - Лебедевлы.
1892-тӥ арын заводэз валтыны ӧдъяз мукет адями - А. П. Сырнев. Но таиз но кема ужаны уг вутты - сое воштэ С. А. Шишков.
Ӵапак та вакытэ - 1902-тӥ арын - заводэ вуылэ дано писатель А. Н. Толстой. С. А. Шишков - та гожъяськисьлэн ӵыжы-выжыез - тодматэ Толстоез заводлэн ужан ӧреныз. Ӟеч продукциенызы можгаос вуз карылӥзы Алабгоын, Сызраньын, Самараын, Чистопольын.
1914-тӥ арын Можгаын лэсьтыны кутскизы Казань-Екатеринбург чугун сюрес. Со юрттӥз черкогуртлэсь экономиказэ ӝутыны, азьланьтыны.
3-тӥ апреле 1924-тӥ арын та посёлоклы Красный ним сётӥзы. 1929-тӥ арын сое Можгалы воштӥзы. Нош 1963-тӥ арын со лыдъяськыны кутскиз Удмуртилэн городэныз.
Можга городын промышленность удысын трос гинэ огазеяськонъёс тыршо. Кылсярысь, «Дубитель», «Редуктор», «Можгинский конденсатор», «Авторемзавод «Можгинский», «Свет», «Можгинский лесокомбинат» но трос мукет.
1954-тӥ арын Можгаын нырысьсэ пуктэмын вал 2 этажъем улон корка. 1969-тӥ арын городлэн кылдӥзы ёросъёсыз - лымшор но уйпал. Соку ик пуктӥзы гостиница, магазинъёс.
Городын ог дасо школаос вань, 3 дышетон учреждениос - Можга педколледж (1922), Ветеринария колледж (1929), Медучилище (1933), 2 ПТУ, музей, 5 культурая юрт, «Спутник» киноюрт но мукет.


Удмурт Республикаысь Дышетӥсьёслэсь тодон-валанзэс будэтонъя но паськытатонъя институт.
Удмурт Республикаысь Дышетон удысын ужасьёслэсь тодон-валанзэс будэтонъя но паськытатонъя институт (ИПК и ПРО УР) — дышетӥсьёслы ватсаса тодон-валан сётонъя кун учреждение.
Кылдытэмын 1938-тӥ арын. Та институт бадӟым юрттэт сётэ вылӥ тодон-валан басьтэм специалистъёслы: та дышетсконниын соос дышетонлэн но наукалэн туала амалъёсынызы тодматско, азьвыл басьтэм тодон-валанзэс выльдо. Одӥг но ӝыны ар ӵоже ини Институтын выль амал пыӵа: отын тодон-валан люкаса, чылкак выль квалификация басьтыны но соя дышетонэз радъяны луонлык кылдытэмын. Институтын бадӟым саклык висъяське удмурт кылъя но литературая дышетӥсьёслэсь тодон-валанзэс будэтонлы. Та ласянь улонэ пыӵало пӧртэм программаос. Удмурт Республикаысь Дышетон удысын ужасьёслэсь тодон-валанзэс будэтонъя но паськытатонъя институтын ужзэ радъя одӥг факультет, 9 кафедра, дышетонъя но методикая 32 кабинет, наукая 9 лаборатория. Отын тыршо докторъёс, профессоръёс, пӧртэм наукаосъя кандидатъёс но доцентъёс. Институтлэн вань аслаз книгапоттонниез. Институтлэн кивалтӥсез - философия наукаосъя доктор, Удмурт Республикаысь Кун Кенешлэн депутатэз Алексей Геннадьевич Красильников. Удмурт Республикаысь Дышетон удысын ужасьёслэсь тодон-валанзэс будэтонъя но паськытатонъя институт (ИПК и ПРО УР) интыяськемын Ижысь Ухтомского ульчаын, 25 номеро юртын.
Интернетын сайтэз:. Электрон гожтэт ыстыны луоз таӵе адресъя: ipk18@mail.ru.


Корепанов-Камский, Геннадий Михайлович.
Геннадий Михайлович Корепанов-Камский — тодмо удмурт композитор, кырӟась (тенор), дышетӥсь но калык уже пыриськись.
Вордӥськиз 1929-тӥ арын 18-тӥ августэ Дэбес ёросысь Ягвуко гуртын. Йылпумъяз Москваысь П. И Чайковский нимо консерваториез, кырӟанъя Г. И. Тицлэсь классэ быдтӥз. Со бӧрсьы дышетсконзэ азьлантӥз Кузонысь консерваториын (быгатонлыксэ волятӥз А. С. Леманлэн но Н. Г. Жигановлэн компзициоссыя), йылпумъяз сое 1970-тӥ арын. 1957-тӥ арысен 1965-тӥ арозь крезьгуръя Удмурт театрын валтӥсь актёр луыса тырше. Нош 1965-тӥ — 1967-тӥ аръёсы кырӟа Удмурт телевиденилэн но радиолэн хораз. 1970-тӥ арысен 1985-тӥ арозь Ижысь крезьгуръя училищеысь студентъёсты дышетэ, 1971-тӥ арысен 1976-тӥ арозь кивалтэ Ижысь крезьгуръя училищеен.
1973-тӥ арысен 1988-тӥ арозь — УАССР-ысь композиторъёслэн огазеяськонзылэн правлениезлэн тӧроез. 1985-тӥ арысен 1988-тӥ арозь — УАССР-ысь Крезьгуръя театрлэн кивалтӥсез.
Творчествоез но вормонъёсыз.
Г. М. Корепанов-Камский кылдытӥз нырысетӥ оперетта но балет, нимаськизы соос «Любушка» но «Италмас». Со сяна, Г. М. Корепанов-Камский гожтӥз уно пӧртэм операос, камерной сочинениос, нылпиослы чаклам гуръёс. Та композиторлэн ужъёсаз пыӵамын удмурт фольклор, соос туж жингрес кылӥсько. Солэсь нимзэ нуллэ Дэбес ёросысь Искусствоосъя школа. Г. Корепанов-Камский пыриськиз политикае но. УАССР-ысь Вылӥ Кенешлэн куатетӥ но дасэтӥ ӧтчамаз Геннадий Михайловичез депутатэ бырйизы. 1971-тӥ, озьы ик 1970-тӥ аръёсы со пусъемын УАССР-лэн кун премиосыныз, Горд знамя орденэн, Дружба народов (1986-тӥ ар) но «Дружба» (1996-тӥ). Корепанов-Камскийлэсь нимыз 1980-тӥ арын пыртэмын УАССР-лэн Данъян Книгаяз. 1998-тӥ арын пусъемын «Удмурт Республикалэн дано муртэз» нимын.


Майер, Вильгельм Евгеньевич.
Вильгельм (Василий) Евгеньевич Майер — история наукаосъя доктор, профессор. Удмуртиысь дано но визьмо адямиос пӧлысь тужгес но яркытэз.
Вильгельм Майер вордӥськиз 1918-тӥ арын Высокополье черкогуртын, Херсон город котырысь немец колониын. 1937-тӥ арын Запорожьеысь шор ёзо школаез йылпумъяса, Вильгельм Майер дышетскыны пыриз страналэн валтӥз дышетсконнияз — Москваысь М. В. Ломоносов нимо кун университетэ. Но диплом басьтытозяз, вить ар гинэ ӧз ортчы, угось Быдӟым Отечественной ож кутскем бере Вильгельм вамыштӥз фронтэ. Но отын солы рос-прос ожмаськыны ӧз кылды, сое ыстӥзы Удмуртие. Кин луыса но ӧз тыршы со Удмурт шаерын! Пӧртэм секыт ужез быдэсъяз, Ува ёросысь Выль Мултан школаын дышетӥсь луыса но, военнопленнойёслэн лагерязы политинструктор луыса но тыршиз. Отын ик тодматскиз вуоно кузпалэныз Борислава Петровнаен. 1937-тӥ арын пырыса, 1945-тӥ арын гинэ Вильгельм Майерлы МГУ-лэсь дипломзэ басьтыны кылдӥз. Солы ӵектӥзы дышетсконзэ аспирантураын азьланьтыны, но со, номыр шоры учкытэк, берытскиз Удмуртие. 20-тӥ сентябре 1945-тӥ арын В. Е. Майер улыны каръяськиз Удмуртилэн шоркараз - Ижкаре.
1955-тӥ арын В. Майер утиз диссертацизэ, медиевистика удысын одӥгез тужгес но кужмоез тодосчи луиз. Вань улонзэ, вань кужымзэ сӥзиз Удмурт кун университетысь историяя факультетысь студентъёсты дышетонлы. Солэ валтӥсь удысэз вал Германилэн шор дауръёсы азинскемез-улэмез. Озьы ке но Вильгельм Евгеньевич историлэн котькуд удысэзъя муресь тодон-валанъёс сётыны быгатӥз.
Вильгельм Евгеньевич ӟеч тыршиз публицистика удысын но. 30 ар ӵоже солэн ужъёсыз печатласькизы «Удмуртская правда» газетын. Пусйыны кулэ: Удмурт кун университетысь историяя факультетысь вань сямен ик дышетӥсьёс будэтэмын но визьнодамын Вильгельм Евгеньевич Майерен. 1985-тӥ арын та тодочси улонысь кошкиз. Удмурт кун университетысть историяя факультетлэн одӥгез аудиториез В. Е. Майерлэсь нимзэ нуллэ.


Ижкар (промышленность).
Ижкар - Удмурт Республикалэн шоркарыз, Россиысь городъёс пӧлысь тужгес кужмоез. Татын нуналысь нуналэ ужало промышленностья 50-лэсь ятыр бадӟым предприятиос. Котькудӥз выре ас удысэзъя: машина поттон, пӧртэм тӥрлыкъёс-арбериос дасян, корт ӵыжатон но мукет.
1929-тӥ арын Ижын нырысьсэ пуктӥзы мартен, нош 1934-тӥ арын - ТЭЦ-1.
1930-тӥ арын кутскиз токарно-винторезной станокъёсты дасян. Быдӟым ож кутскытозь, ог 36 пумо станок кылдытэмын вал.
1932-тӥ арын городын бичаны ӧдъязы мотик. АО «Ижмашын», ГП «Механический заводын» лэсьтылӥзы машина, мотоцикл, спортлы но пӧйшуранлы чаклам ыбылӥськон тӥрлык. «Ижсталь» заводын дасяллязы 90 сюрслэсь трос пӧртэм корт арбериос.
Бумага поттылӥзы «Буммашын». Та заводлэсь оборудованизэ ас ужазы кутӥзы пӧртэм кунъёс: Болгария, Франция, Чехия, Словакия, Польша, Китай но мукет.
«Аксион» огазеяськон нырысь мотик бичалляз, Быдӟым ож вакытэ басьтӥськиз «Максим» пулемётъёсты дасян борды. 1950-тӥ аръёсы удыссэ нош воштӥз - йӧнатӥськонлы, космослы чаклам аппаратъёс, магнитофонлы кассетаос лэсьтылӥз.
Ижысь «Радиозавод» но кутскиз ожгар тӥрлык, инэз эскеронъя приборъёс поттыны. 1966-тӥ арын завод огкыл тупатӥз Америкаысь «Моторола» огазеяськонэн. Озьы Радиозавод телефонъёс дасян борды кырмиськиз.
1908-тӥ арын усьтӥськем «Редуктор» ужан ӧрзэ герӟаз редукторъёс, мотоблокъёс бичанэн. Мувӧй кысконъя тӥрлыкъёс поттӥз «Нефтемаш». Химияя промышленностез валтӥз Пластмасс завод завод.
Азинске нюлэс промышленность но капчи промышленность. Кылсярысь, «Зангари», «Сактон» огазеяськонъёсын кильтро дӥсь вуро. Сиён-юон поттон удысын ӟеч тыршо «Ижмолоко», «Ново-Ижевский», «Ошмес», «Тазалык», «Гамбринус».


Иж карлэн историез.
Удмуртилэн шоркарез кылдӥз 10-тӥ апреле 1760-тӥ арын. Кам шур шур котырысь заводъёслэн кивалтӥсьсы граф Пётр Иванович Шувалов Иж шур дурын кортэз ӵыжатонъя завод пуктыны малпаз. Та ӵектонзэ Сенат умоен лыдъяз но 20-тӥ октябре 1757-тӥ арын Указ поттӥз. Озьы кутскизы лэсьтӥськон ужъёс. Отын валтӥсь инженер луыса тыршиз Алексей Степанович Москвин. Заводэн артэ ӝутӥськизы улон, ужан юртъёс, ӵыпизы тымет.
Аръёс ортчемъя кылдӥз быдэс посёлок. Нырысь-валысь со пыриз Казанской губерниысь Хлыновской уездэ. 1780-тӥ арын выжиз Вятской губерниысь Сарапульской уездэ. Завод ар но ужаса вуттэ-а, уг-а - Пугачёв восстанилэн тулкымъёсыз татчы но вуо. Корт ӵыжатон удыс азинскемысь дугдэ.
Заводлэн кыкетӥ вордӥськонэз герӟаськемын инженерен Андрей Фёдорович Дерябинэн. 1807-тӥ арын татын пуктэмын вал ож тӥрлык поттонъя завод. Вакчи дыр куспын со ужзэ ӟеч-ӟеч радъяз. Нош 60-тӥ аръёсы ини татын усьтӥськыны ӧдъязы нимаз адямиослэн предприятиоссы. Кылсярысь, И. Ф. Петровлэн, Н. И. Березинлэн, А. Н. Евдокимовлэн но мукет.
1807-тӥ арын Ижысь вань заводъёс вырыны ӧдъязы ож тӥрлык поттонэн. Озьы 19-тӥ даурлэн 50-тӥ аръёсаз асьме дорысь пыӵалъёс тодмо луизы Екатеринбургын, Парижын. 1890-тӥ аръёсы, «трёхлинейка» поттыса, Ижлэн экономикаез пыд вылаз йыг-йыг султӥз.
Но заводын ужасьёслэсь ӟеч улонзэс бугыртӥз Граждан ож. Сюрслэсь трос Ижын улӥсьёс семьяосынызы кошкылӥзы та интыосысь - кин Японие, кин Китае, кин Америкае.
21-тӥ феврале 1918-тӥ арын Ужасьёслэн Советсы Иж завод посёлокез городлы пӧрмытӥз.
1984-тӥ арын Ижлы Устинов ним сётэмын вал. Но калыклы со чик ӧз кельшы. 1987-тӥ арын сое берен Иж нимазы.


Кузнецов, Пантелей Николаевич.
Пантелей Николаевич Кузнецов — удмуртиысь дано композитор. Вордӥськемын Алнаш ёросысь Сизьгуртын. Пичи дыръяз ик кыстӥськиз крезьгуран дуннее. Шор ёзо школаез йылпумъяса, Пантелей Николаевич дышетскыны пырыны малпа Ижысь гурт удысъя институтэ. Но ӵапак со вие шедьтэ Удмурт радиоысь пиосъёслэн хоразы ӧтись ялонэз. Но сое отчы уг куто, но пырыны ӵекто Ижысь крезьгуръя училищеысь вокалъя факультетэ. Озьы Пантелей Николаевич вамыштоно кариське крезьгур сюрестӥ.
Ижысь крезьугръя училищеын дышетскыкуз, гур гожъян борды басьтӥське. Но тодмо поэтъёслэн кылбуръёссы борды басьтӥськыны уг дӥсьты на, соин ик аслаз гуръёсызъя ачиз ик кырӟанъёс гожтыны ӧдъя. Училищеын дышетсконзэ Пантелейлы уретоно луиз, службазэ нуиз кунгожъёсты утёнъя войскоосын. Армиын но со крезьгуранлэсь уг куштӥськы, пыриське самодеятельной коллективалэн ужаз.
Армиысь бертыса, Пантелей Николаевич пыриське Удмурт радиолэн хораз, отын со огез бӧрсьы мукетыз кылдытэ выль кырӟанъёс. 1962-тӥ арын Пантелей Кузнецовлы ӵекто Уваысь крезьгуръя училищеен кивалтыны. Отчы интыяськемез бере нырысь-валысь Ижкаре берытскон мылкыдын улӥз, бӧрысь со сӥяз. Озьы Пантелей Кузнецов Уваысь крезьгуръя училищеен кивалтэ ни 42 арлэсь ятыр. Кылдытӥз 400-лэсь ятыр кырӟанъёс. Тросэз кырӟанъёсыз утисько Удмурт радиолэн фондаз. 1991-тӥ арын Пантелей Кузнецовез юнматӥзы «Купанча» ансамбльлы кивалтӥсе. Отысь артистъёс быдэсто П. Кузнецовлэн гурезъя но А. Окилэн но К. Гердлэн кылъёсызъя гожтэм кырӟанъёсты.
Пантелей Кузнецов — Россиысь но Удмуртиысь культура удысысь дано ужась, Ува ёрослэн дано муртэз, солэн дышетэм пиналъёсыз луизы туннэ нуналлы тодмо артистъёс.


Любич, Виктор Вячеславович.
Виктор Любич — Удмуртиысь тодмо журналист, публицист. Вордӥськемын Ижын, шор ёзо школаез йылпумъяса, дышетскыны пыриз Удмурт кун университетысь историяя факультетэ. Огвакытэ дышетскиз Удмурт Республикаысь Культерая, печатья но иворъёсъя министрлэн воштӥсеныз Владимир Злобинэн, истоирия наукаосъя докторен Галина Никитинаен. Тунсыкъяськиз но дипломзэ гожтӥз туала историяя. 1977-тӥ арын Виктор Любич йылпумъяз, ужаны интыяськиз Ижысь одӥгаз школае. Отын кӧня ке тыршемез бере, выжиз журналистикае. Со ноку ӧз кышкалля аслэсьтыз малпанъёссэ шара усьтыны, мылкыдзэ вераны. Кема тыршиз «Аргументы и факты в Ижевске» газетын. Виктор Любич пыриськиз «Номенклатура» книгаез гожтонэ. Отысь люкетъёссэ дасязы на Удмурт Республикаысь таӵе тодмо публицистъёс: Андрей Васильев, Александр Зайцев, Кузьма Куликов, Сергей Глухов но Василий Шаталов. Та книгаын бадӟым саклык висъямын властьлэсь шекъёссэ шараянлы, историысь учыръёслы.


Сарапул городлэн символикаез.
Эксэй Екатерина II кивалтон вакытэ ик — ог 1781-тӥ аръёсы — Сарапул городлэн кылдӥз аслаз символикаез. Российской империлэн законъёсын бичетаз пусъемын: "Кунпуслэн вылӥяз интыяськемын Вятской герб, нош улӥяз — азвесь гурезь йылысь таркам город".
Та эмблема, кык сю аръёс ортчыса но, ӧз вуны. Нош малпаз сое герольдмейстер А. А. Волков. Кунпусэз кылдытыкуз, Волков лыдэ басьтӥз немец тодосчилэсь, медицина наукаосъя докторлэсь Пётр Симмон Палласлэсь гожъямъёссэ. Та воргорон 1773-тӥ аръёсы улӥз-вылӥз Сарапул карын.
XIX даурлэн кыкетӥ люкетаз — геральдической реформа ортчон вакытэ — Сарапуллэн кылдэ вал ини выль кунпусэз - куинь пинё азвесь коронаен но Александровской лентаен. Но со улонэ ӧз пыӵа — эксэй Александр II выль кунпусэз но, реформаез но отӥгес кариз.
Совето вакытэ эксэй Екатерина II дыръя кылдытэм кунпуслэн тусыз воштӥськиз. Вылӥыз — Вятка карлэн гербеныз щит — усиз. Но та кунпус инъет выллем луиз туала кунпуслы. Кылдэмын со азвесь но лызалэс-чагыр буёлъёслэсь. Нырысетӥез возьматэ инбамез, нош кыкетӥез — Кам шурез.


Ижкарлэн символикаез.
Ижкарлэсь куншетсэ но кунпуссэ юнматӥзы 21-тӥ апреле 2000-тӥ арын.
Куншетлэн тусыз: прямоугольник выллем басма юдэс кыклы люкемын. Одӥг палыз - тӧдьы, мукет палыз - чагыр. Куншетлэн шораз ик интыяськемын Ижкарлэн кунпусэз.
Кунпуслэн тусыз: геральдической щит вылын адско клещъёс. Соослэн шортӥзы ик ортче пукыӵ. Клещъёс сьӧрын - кык горд палэзь ӟускиос-вайёс.
Кунпуслэн авторез - С. Л. Бехтерев. Со шуэ: «Ижлэн гербез возьматэ калыкмылэсь ортчем улонзэ, туннэ нуналзэ но вуонозэ. Котырамы инкуазьмы чылкыт, сӥлё-виро луиз ке, нылпиосмы но тазаесь, йӧноесь будозы.
Сак учконо клещъёсты - соос усьтэмын. Нош мар луоз, соосты пачкатӥд ке? Палэзьпу вай тӥялскоз, емышысь вуэз виялоз. Озьы инкуазь но куасьмоз. Соин сэрен - адями но. Городлэсь улонзэ лэсьто, сое утё огшоры ужась адямиос».


Можга городлэн символикаез.
Можга карлэсь кунпуссэ но куншетсэ юнматӥз ёросысь депутатъёслэн Кенешсы 24-тӥ декабре 1980-тӥ арын ньылетӥ сессиын.
Кунпуслэн тусыз матын РСФСР-лэн кун флагезлы - гордо-лызо. Лыз буёл вылын зарнивуам бадӟым букваосын гожтэмын «Можга».
Горд буёл вылын пиштэ зарни шапык. Со валатон сётэ - та городын ӵыжатылӥзы пияла. Нош шапык пушкын адске адями - пияла пельтӥсь. Оглом кунпуслэн тусыз возьматэ Можга карлэсь ортчем сюрессэ. Со кылдӥз «Свет» пияла поттон заводлы луыса.
Горд шапыкез котыртэ шестерня. Можга - Удмурт Республикалэн лымшор шоркарыз выллем луэ. Татын промышленность удыс юн азинскиз но азинске.
Герб шортӥ ортчись лыз сӥньыс возьматэ Можга карлэсь Сюгинка шур дуре интыяськемзэ.
Куншетлэн шораз ик - герб, улӥяз - подкова - шудэз возьматӥсь пус.


Голдина, Римма Дмитриевна.
Римма Дмитриевна Голдина – история наукаосъя доктор, Удмурт кун университетысь историяя факультетысь археологияя но первобытной историяя кафедраен кивалтӥсь, Урал котырын улӥсь калыкъёслэсь историзэс но культуразэ эскеронъя институтлэн директорез.
Вордскемын 1941-тӥ арын 10-тӥ ноябре Пермь улосысь Бадӟым Соснова черкогуртын.
1958-тӥ-1962-тӥ аръёсы дышетскиз Пермьысь кун университетын.
1962-тӥ-1963-тӥ аръёсы тодон-валан люказ Уралысь кун университетын. 1971-тӥ арын СССР-ысь Наукаосъя академилэн Археологияя институтлэн Ленинградысь люкетаз (ЛОИА-ын) утиз наукая кандидат диссертацизэ, 1991-тӥ арын МГУ-ын - доктор диссертацизэ.
1973-тӥ арысен Кам-Ватка археологияя экспедицилэн кивалтӥсез луэ. Та Уралысь тужгес бадӟымез экспедиция. Солэн ужамез дыре усьтэмын 1000-лэсь ятыр археология памятникъёс, пӧртэм дауръёсысь 300 пала могильникъёс, люкамын удмурт, пор, коми-пермяк но коми калыклэн историезъя тунсыко матермиал.
Римма Голдина Удмуртиысь археологияя научной школалэн кылдытӥсез луэ.
1991-тӥ арын пусъемын Удмурт Республикаысь наука удысысь дано ужась нимын, 1996-тӥ арын – Россиысь вылӥ образование сётон удысысь дано ужась луиз.
Ижысь Город Думалэн премиезлэн лауреатэз. 2001-тӥ арын пусъемын Удмурт Республикалэн кун премиеныз.
Удмурт Республикалэн президентэз бордын наука но техника удысын премиос сётъянъя комиссилэн муртэз луэ.
Удмурт кун университетысь этнология, археология, история удысын доктор диссертациосты утёнъя кенешлэн тӧроез. Со кивалтэм улсын Ижысь, Пермьысь, Сыктывкарысь, Йошкар-Олаысь, Самараысь, Саранскысь, Пензаысь, Екатеринбургысь, Нижний Тагилысь, Кировысь, Казаньысь егит учёнойёс утизы 153 диссертация.
Римма Голдина - наукая ог 200 ужлэн авторез.


Загребин, Егор Егорович.
Егор Егорович Загребин – удмурт писатель, драматург.
Вордскиз 1937-тӥ арын 4-тӥ июле Якшур-Бӧдья ёросысь Кутоншур гуртын. Йылпумъяз Лениградысь Ан. Островский нимо театр институтэз. Ужаз Удмурт театрын актёр луыса. Бӧрысь бырйиз режиссёрлэсь ужзэ – выжиз Ижысь телевиденилэн студияз. Со сяна, Удмурт театрлэн литературая ёзэныз кивалтӥз, 1992-тӥ-1999-тӥ аръёсы «Инвожо» журналлэн редакторез вал.
Писательёслэн союзазы кутэмын 1978-тӥ арын. 1999-тӥ арысен луэ Удмуртись писательёслэн огазеяськонзылэн тӧроез.
Вуоно драматурлэн шӧдонэз но быгатонлыкез усьтӥськиз, театр институтын дышетскон вакытаз. 60-тӥ аръёслэн шоразы быдэстӥз «Шуныт зор» драмазэ. Сое пуктӥзы Удмурт театрлэн сцена вылаз. Со сяна, Егор Егорович 20-лэсь трос пьеса гожтӥз на. Соос пӧлысь тужгес яркытъёсыз - «Тӧдьы юсь», «Портрет», «Мынам яратонэ татын», «Ошмес», «Насьток но Исьток». Драмаосаз ӵемгес ӝутэ гуртлы, вордскем музъемлы сӥзем темаосты.
Со сяна, Егор Загребин тодмо луэ яркыт веросъёсыныз. Усто пӧрмытэ нылпиослы но бадӟымъёслы сӥзем веросъёссэ. Озьы ик тунсыко пӧрмо психологической но серемес веросъёсыз. Ужъёсыз ӵем печатласько республикаысьтымы газет-журналъёмсын. Со сяна, потэмын веросъёсын сборникъёсыз - «Нюлэс куараос», «Палэзь ӟускиос» «Секыт адӟон», «Тулыс зор», «Яратонэ тон, вожанэ...». Со сяна, «Секыт адӟон" повестез 1988-тӥ арын пусъемын «Молот» журналлэн премиеныз.
«Эш-Тэрэк» и «Кикы нош весь силе но силе» трагедиосыз понна 2001-тӥ арын сётэмын Удмурт Республикалэн кун премиез.
Калыкылы туж ярало Загребинлэн комедиосыз. Кылсярысь «Эн кушты монэ, туганэ» пьесаез пуктэмын Чувашиысь К. Иванов нимо театрын. Егор Загребинлэн произведениосыз берыктэмын ӟуч, чуваш, пор, мордва но мукет финн-угор кылъёсы.
1991-тӥ арын Егор Егорович пусъемын Удмурт Республикаысь искусство удысысь дано ужась нимын. 1980-тӥ арын сётэмын Россиысь культура удысысь дано ужась ним. 2004-тӥ арын – Удмуртиысь калык писатель ним.


Ёлкин, Пётр Васильевич.
Пётр Васильевич Ёлкин – Удмуртиысь калык суредась. Вордскиз 1946-тӥ арын 5-тӥ июне Дэри ёросысь Шудья гуртын. 1964-тӥ-1969-тӥ аръёсы дышетске Удмурт кун университетысь художественно-графической факультетын. Армиын службазэ ортчыса, 1970-тӥ арын Пётр Васильевич ужаны кутске Советской Удмуртия газетын. Татын со быдэсъя суредасьлэсь ужзэ. Ар ортчыса, сое пырто СССР-ысь журналистъёслэн союззы, Ижын радъяське нырысетӥ нимаз адӟытонэз.
Пётр Ёлкин дэра вылэ гожтыса кельтэ уноезлэсь шаерысьтымы тодмо улӥсьёслэсь тусъёссэс. Солэн кистез суредаз Татьяна Чернова кылбурчиез но трос мукет тодмо удмуртъёсты.
Ёлкинлэн уно ужъёсыз сӥземын Удмурт шаерлэн инкуазь сэрегъёсызлы. Яркыт образ кылдытэмын удмурт анайлы сӥзем суредаз.


Иванова, Маргарита Григорьевна.
Маргарита Григорьевна Иванова – история наукаосъя доктор, Удмурт Республикаысь наука удысь дано ужась.
Вордскиз 1945-тӥ арын 20-тӥ ноябре Можга ёросысь Кватчи гуртын. 1963-тӥ арын йылпумъяз Можга педучилищеез. Бӧрысь кык арзэ тодон-валан сётӥз покчи классъёсын дышетскисьёслы. 1965-тӥ-1969-тӥ аръёсы дышетскиз Удмурт пединститутысь историяя факультетын. Сое йылпумъяса, ужаны кутсикз Удмуртиысь шаертодонъя музейын. 1970-тӥ-73-тӥ аръёсы дышетске СССР-ысь Наукаосъя академилэн Археологияя институтэзлэн аспирантураяз. Соку ик дася уйпал удмуртъёслэн 9-тӥ-13-тӥ дауръёсы гурт котырзылы сӥзем диссертацизэ. 1975-тӥ арын наукая кандидат луэ.
1973-тӥ арысен ужаны ӧдъя Историяя, кылъя но литературая Удмурт институтын.
Маргарита Григорьевна трос тырше удмурт калыклэсь шор дауръёсысь историзэ усьтонлы. Нуакае быдӟым пытьы кельтӥз Иднакар городищелэсь историзэ эскеремез. Прикамьеысь такем бадӟым памятникез шедьтыса но узыр материалъёс люкаса, удмурт культуралы но историлы выль шокчон но утчаськон сюрес сётӥз. Маргарита Григорьевна уно докладъёсын потаз калык куспо конгрессъёсы: Сыктывкар (1985), Дебрецен (1990), Оулу (1993), Ювяскюле (1995). Татын солэн ужъёсыз туж зол тунсыкъяськытӥзы но паймытӥзы трос тодосчиосты. Со сяна, 1989-тӥ арын нырысьсэ радъямын вал Иднакарын бусыын ик семинар. Со сяна, тодосчи радъяз шор дауръёсысь археологиысь ужпумъёсты эскеронлы сӥзем симпозиумъёсты. Та темалы сӥзьыса, Маргарита Григорьевна дасяз 70-лэсь уно статьяос. Солэн ӵектэмезъя Иднакар музей туннэ басьтӥз инбам улысь музей статус.
Со сяна, Маргарита Григорьевна трос ужа студентъёсын. Этнографилы сӥзем лекциос лыдӟе Удмурт кун университетын но Глазысь педагогикая институтын.
1996-тӥ арын Маргарита Григорьевна утиз доктор диссертацизэ. Али со Историяя, кылъя но литературая Удмурт институтлэн кивалтӥсезлэн воштӥсез луэ.


Ильин, Михаил Ильич.
Михаил Ильич Ильин — удмурт поэт, удмурт кылбурет удыслы кутскон сётӥсь. Улӥз 1876-тӥ-1935-тӥ аръёсы. Гожъяськиз Гуртысь Пересь, Пересь дышетӥсь, Мер пи псевдонимъёсын
Вордскиз 1876-тӥ арын 25-тӥ ноябре туала Кизнер ёросысь Макан-Пельга гуртын. 1895-тӥ арын йылпумъяз Казаньысь дышетӥсьёсты дасянъя семинариез. Ужаны кутскиз Татарстанысь Бавлы ёросысь Урустамак гуртын. Бӧрысь ужаз Алнаш ёросысь школаын. Тодон-валан сётӥз Елабугаысь дышетӥсьёслы дасянъя семинариын, Можгалась педтехникумын, Ижысь педтехникумын.
Азьланяз тыршиз «Гудыри» газетлэн редакцияз. Со сяна, солы оскизы Удмуртиысь шаертодонъя музейлэн директорезлэсь удыссэ.
1928-тӥ арын пыриське «Соперницы» нырысетӥ удмурт кинофильмез дасянэ. Татын со этнографияя юанъёсъя консультант луыса тыршиз.
Михаил Ильинлэн нырысетӥ гожъямъёсыз вордскизы удмурт фольклорез бичан сяменыз. Со вакытэ ик 1915-тӥ арын быдэсмиз ««Игры и хороводы вотской молодёжи весной»» очеркез.
Нырысетӥ кылбуръёсыз потӥзы «Войнаысь ивор» газетын. Со сяна, гожъямъёсыз пыризы «Удморт кылбуръёс» (Елабуга, 1919) но «Удмурт кырӟанъёс» (Казань, 1920), «Кылбуръёс» (Елабуга, 1921), «Кылбуръёс» (Ижевск, 1926) гожъясьёслэн огъя сборникъёсазы.
М. Ильинлы луыса, удмурт литературае пыӵаз «кылбур» кыл. 1920-тӥ арын «кывбур» формаен со пыриз коми кылэ но.
Михаил Ильинлэн аслаз 5 сборникез потӥз. 1926-тӥ арын дасям бичетэзлы гуръёс но гожтэмын вал.
Озьы ик рукописьын утиськемын «Нади» повестез. Со сяна, Ильин туж ӵем гожъяськиз удмурт изданиосы. Кылсярысь, 1927-тӥ арын солэн 297 пумо материалъёсыз печатласькизы газет бамын.
Нырысетӥ писательёс пӧлын Ильинэз кутӥзы удмурт писательёслэн ВУАРП огазеяськоназы.
1923-тӥ арын Удмурт автономной округлэн кивалтӥсьёсыз Михиал Ильинлы сётӥзы Ужысь Герой дано ним, 1934-тӥ арын нимысьтыз пенсия висъязы. Кулытозяз Михаил Ильин ужаз удмурт калыклэн сямъёсызлы, йылолъёсызлы, историезлы сӥзем материалъёс дасян бордын. Озьы ке но солэсь нимзэ шара поттылӥсь ӧй вал 1950-тӥ арозь - кивалтӥсьёслы ӧз яра Михаил Ильинлэн инмарлы оскон шара мылкыдъёсыз. Кулӥз Михаил Ильич 1935-тӥ арын Пичи Пурга черкогуртын.


Гулин, Сергей Петрович.
Сергей Петрович Гулин — ӟуч поэт, журналист.
Сергей Петрович вордскиз 1951-тӥ арын 10-тӥ июне Ижын. 25 номеро школаез йылпумъяса, дышетскыны пыриз Ижысь механикая институтэ. Ужаз Ижсталь заводын слесарь луыса.
1977-тӥ арын йылпумъяз Удмурт кун университетысь филологияя факультетэз, ужаз ӟуч кылъя кафедраын. 1997-тӥ арысен тырше журналистика удысын. 1986-тӥ-1991-тӥ аръёсы «Комсомолец Удмуртии» газетлэн редакторез вал. Со аръёсы та газет республикаын огез яркытэз но югдурез шара возьматӥсь издание вал. 1991-тӥ аръёсы кивалтӥз Удмуртиысь ивор вӧлмытӥсь агентствоосын. 1996-тӥ арысен Сергей Гулинлэн нимыз герӟаськемын телевидениен. Берло аръёсы со дася но нуэ «Моя Удмуртия» телеканалысь «Остановиться, оглянуться» передачаез.
Гулинлэн кылбур гожъян удысэз кутскиз, школаын дышетскыкуз. Солэн тросэз кылбуръёсыз калыке кырӟан луыса вуизы. Нырысетӥ кылбуръёсыз но кырӟанъёсыз калыклы тодмо луизы 60-тӥ аръёслэн пумазы. 1979-тӥ арын Сергей Гулин Грушинской фестивальлэн лауреатэз луиз. Солэсь кырӟанъёссэ ушъязы но дунъязы Юрий Визбор, Александр Городницкий, Татьяна но Сергей Никитин бардъёс. Гулинлэн крезьгуръёсыз кутэмын шаерамы пуктэм постановкаосын но. Кылсярысь, кема аръёс ӵоже Удмурт театрын мынэ «Птичье молоко». Солы кырӟанъёс гожтӥз Сергей Гулин.
Гулинлэн кылбуръёсыз ӵемысь печатласькизы «Урал», «Студенческий меридиан», «Луч» журналъёсын. Авторлэн нырысетӥ «Сторона света» кылбур сборникез потӥз 1987-тӥ арын. Гулинлэсь кырӟанъёссэ туннэ но ӵемысь быдэсто туристъёс. Сергей Петровичлэн кылбуръёсыз туннэ но ӵемысь печатласько шаерысьтымы газетъёсын но журналъёсын. Но соосты тодманы уг луы — автор нимзэ пуктыны «вунэтэ».


Жилин, Сергей Алексеевич.
Сергей Алексеевич Жилин – ӟуч поэт, журналист. Удмурт Республикаысь Писательёслэн огазеяськонзылэн муртэз.
Вордскиз 1960-тӥ арын 2-тӥ декабре Ижын. Школаез йылпумъяса, ужаз заводын фрезеровщик луыса. Армие ветлыса, дышетскыны пыриз Удмурт кун университетысь филологияя факультетэ. 1986-тӥ арын ужаны кутскиз Красногорск ёросысь Кулюшевской шор ёзо школаын, бӧрысь ужаны кутскылӥз Удмурт кун университетын.
Соку ик кусып возьыны но гожъяськыны ӧдъяз «Комсомолец Удмуртии» газетэ, «Странник» издательстволэн валтӥсь редакторезлэн воштӥсез вал.
1994-тӥ арысен улонзэ герӟаз журналистикаен. Гожъямъёссэ печатлазы «Неделя Удмуртии», «Городской стиль», «Панорама», «Перекресток» газетъёс, «Мой город», «Мастер-дом», «Ижевск» но мукет журналъёс. Автор тросгес гожъя историлы сӥзем очеркъёс но эссеос. Бадӟым саклык висъя Ижлэн но Удмуртилэн историзылы. Ужъёсыз пусъемын пӧртэм премиосын.
Студент вакытаз ик Жилин кылбуръёс гожъяны ӧдъяз. Отысь кылдӥзы кырӟанъёсыз. Автор кырӟанъя фестивальёсын лауреат ним басьяз. Сергей Жилинлэсь кырӟанъёссэ быдэсто мукет кырӟасьёс но.
2001-тӥ арын Сергей Жилин печатлаз нырысетӥ «Перед ледоставом» сборниксэ. 2002-тӥ арын потӥз «Собор на снегу», 2005-тӥ арын — «Прощёное воскресенье». Сергей Жилинлэн кылбуръёсаз ӝутэмын улон но кулон, яратон но люкиськон, город но сюрес темаос. Али ужа литературая «Луч» журналын.


Дэри.
Дэри (напра) — вулэсь небыт луэм, бордад лякиськись музъем, сюй но та выллем тырметъёс. Со сяна, дэри шуыса нимало мукет тырметъёсты но, соослэн чылкыт, умой луымтэзэс возьматыса. Вань на "эмъян дэри" (ӟуч сямен «лечебные грязи»).


Ильминский, Николай Иванович.
Николай Иванович Ильминский – Востокын улӥсь калыкъёслэсь историзэс, културазэс, сям-йылолъёссэс эскерись. Улӥз 1822-тӥ -1891-тӥ аръёсы.
Вордскиз священниклэн семьяяз. 1846-тӥ арын йылпумъяз Казаньысь духовной семинариез. Собере татчы ик ужаны кылиз. Эскериз бигер кылэ берыктэм Выль Заветэз. 1850-тӥ арын Ильминскиез келязы Санкт-Петербурге черк книгаосты бигер кылэ берыктонэз эскерон вылысь.
Азьланяз Ильминский улэ но ужа Дамаск, Константинополь, Каир гордъёсын, дышетэ араб, перс, турча кылъёсты. 19-тӥ даурлэн кыкетӥ ӝыныяз Ильминский Волга но Урал котырын улӥсь калыкъёслы - удмуртъёслы, бигеръёслы, поръёслы дышетон учреждениос усьтыны юрттӥз. Со сяна, саклык висъяз калыкъёслэн анай кылынызы инмарлы оскон книгаос, пособиос поттыны.
1863-тӥ арын усьтӥз Казыньын христианствое пырем бигеръёслы школа.
1872-тӥ арын Ильминскиез юнмато Казаньысь инородческой духовной семинарилы кивалтӥсе. Татын со тодон-валан сётыны кутске ӧжыт лыдъем выжыысь калыкъёслы.
Ильминскийлэн ӵектэмезъя удмурт нылпиослы усьтӥськизы 7 школаос. Соос пӧлын Карлыганысь удмурт школа но. Ильминскийлэн дышетонъя системаез вылын тодон-валан люказ нырысетӥ удмурт но пор интеллигенция. Азьланяз соос пӧлысь потӥзы нырысетӥ удмурт дышетӥсьёс.
Н. И. Ильминский улонысь кошкем бере солэн дышетон амалъёсыз - "христиан оскон пыр тодон-валан люкан" - пачказы критика улэ. 1911-тӥ-1913-тӥ аръёсы соосты дышетон системаысь куштӥзы. Туннэ тросэз тодосчиос Ильминскийлэсь амалъёссэ дунъяло.


Иднакар (гуӵин).
Иднакар — уйпал удмуртъёслэн городищезы. Пуктэмын 9-тӥ-13-тӥ дауръёсы. Чупчи шур дурысь тужгес бадӟымез историяя памятник. Идна - вашкала удмурт батырлэн нимыз.
Инднакар пуксемын Глаз ёросысь Солдырь гурт вӧзын. Быдӟым ож бере Иднакар городищелэн огпал сэрегаз интыяськиз та палан улӥсьёслэн шайвылзы. Соосын вожвылъяськон кема аръёс ӵоже кыстӥськиз.
Иднакарез эскерон кутскиз 19-тӥ даурлэн пумаз. 1926-тӥ-1929-тӥ аръёсы татын тыршиз С. Г. Матвеев, 1961-тӥ арын - Г. Т. Кондратьева. Городищеез рос-прос эскеронэз радъяз 1774-тӥ арын М. Г. Иванова. 1995-тӥ арлы эскеремын вал ни татысь 8 сюрс квадрат метр музъем.
Иднакарез котыртэ кӧня ке утиськон котыртэт(вал). Ваньмыз соос 3 лыдъясько. 100-150 сантиметр мурдалае утиськемын узыр материалъёс. Кылсярысь, кортлэсь дурем, лылэсь вӧлэм, азвесь но туй чебреръяськон арбериос. Соос пӧлысь синйылтыны луэ Востокысь, Булгариысь, Вашкала Русьысь, Скандинавиысь ваем вузъёссты. Соя вераны луэ, Инда батыр мукет удмурт князьёс пӧлын вылӥ интыын вал. Иднакар ас вакытаз вал уйпал удмуртъёслэн военной, культураез, экономикаез азинтонъя центрзы.
Городищеын туннэ но мыно эскерон ужъёс. Прикамьеысь такем бадӟым памятникез шедьтыса но узыр материалъёс люкаса, удмурт культуралы но историлы выль шокчон но утчаськон сюрес сётӥз Маргарита Григорьевна Иванова. Со уно докладъёсын потаз калык куспо конгрессъёсы: Сыктывкар (1985), Дебрецен (1990), Оулу (1993), Ювяскюле (1995). Татын солэн ужъёсыз туж зол тунсыкъяськытӥзы но паймытӥзы трос тодосчиосты. Со сяна, 1989-тӥ арын нырысьсэ радъямын вал Иднакарын бусыын ик семинар. Со сяна, тодосчи радъяз шор дауръёсысь археологиысь ужпумъёсты эскеронлы сӥзем симпозиумъёсты. Та темалы сӥзьыса, Маргарита Григорьевна дасяз 70-лэсь уно статьяос. Солэн ӵектэмезъя Иднакар музей туннэ басьтӥз инбам улысь музей статус.
Озьы ик учкы:.
Коробейников А.В. Новый Иднакар: очерк историко-культурной реконструкции городища.- 246 с.Полностью доступна для скачивания в формате PDF.
Монография описывает методики доказательной исторической реконструкции средневекового городища для его музеефикации: расчётов численности населения, реконструкции военного использования, параметров фортификаций и пр. Сопровождается формулами и схемами.


Греховодов, Николай Максимович.
Николай Максимович Греховодов — крезьгурчи, дирижёр, фольклорез люкась. Вордскиз 1903-тӥ арын Усть-Каменогорск городын. Николай Греховодов — удмурт профессиональной крезьгурез кылдытӥсьёс пӧлын нырысетӥез луэ.
Йылпумъяз Ленинградысь Н. А. Римский-Корсаков нимо консерваториез. 1936-тӥ-1938-тӥ аръёсы СССР-ысь ужаз Наукая Академилэн Этнографияя институтаз, ужа фольклор кырӟанъёс бордын. Вуылэ фольклор экспедициосын Мордовие но Комие.
1938-тӥ-40-тӥ аръёсы луэ УдНИИ-ысь наукая ужась. Собере Удмуртиысь районъёсы экспедициосы пота. Люка калык кырӟанъёс но гуръёс — ваньмыз ог 200 пала луо.
1944-тӥ-63-тӥ аръёсы ужаны кутске Удмурт театрын. Татын со крезьгуръя кивалтӥсь но дирижёр луэ, удмурт спектакльёслы крезьгур гожъя.
1945-тӥ арын пусъемын УАССР-ысь искусство удысысь дано ужась нимын.
Театрын ужакуз, кылдытӥз нырысетӥ удмурт крезьгуро «Камит Усманов» драма, «Сюан» крезьгуро комедия. Аслаз произведениосаз Николай Греховодов пыртэ удмурт кырӟанъёсты но крезьгуръёсты. Аслэсьтыз удмурт фольклор пумысен малпанъёссэ гожтӥз «Музыкальная культура Удмуртии» сборнике. Со вакытэ ик тодон-валан сётӥз Ижысь крезьгуръя училищеын но крезьгуръя школаын.
Со сяна, дасяз удмурт кырӟанъёсты хорен быдэстонлы тупась гуръёс, симфонической оркестр понна гожтӥз «Сюан» сюита.


Кенеш (журнал).
Кенеш — республикаысьтымы литературалы сӥзем журнал. Солэн бамъёсаз асьсэлэсь ужъёссэс печатлало шаерысьтымы тодмо писательёс но поэтъёс, озьы ик егит авторъёс.
Журналлэн историез кутске 1926-тӥ арын. Соку республикаямы кылдӥз удмурт писательёслэн нырысетӥ огазеяськозы ВУАРП. Солы кутскон сётӥз тодмо учёной, этнограф но поэт Кузебай Герд.
1931-тӥ-34-тӥ аръёсы журнал нимзэ воштӥз но луиз "Кылбурет удсын", берлогес "Пролетар кылбурет удысын".
Удмуртиын писательёслэн союззы кылдэмен валче, журнал 1935-тӥ арын "Молот" луиз. Таӵе нимын со потӥз кема аръёс ӵоже, нырысетӥ нимзэ берыктӥз 1990-тӥ арын. Быдӟым ож вакытэ журнал ӧз печатласькы, выльысь потыны кутскиз 1954-тӥ арын.
Журналлэн редакторъёсыз пӧртэм аръёсы вал М. А. Коновалов, М. П. Петров, Т. А. Архипов, С. А. Самсонов, А. Г. Шкляев но мукетъёсыз. 1994-тӥ арысен журнал оскемын П. В. Куликовлы.
кылдэмгес вакытаз "Кенеш" удмурт гожъясьёслы эскерон инты выллем луиз. 1920-тӥ аръёсын одӥг номерын авторъёс кыӵе ке ужпумъя асьсэлэсь пӧртэм малпанъёссэс вераны быгатылӥзы. Бӧрысь журнал пыр ортчылӥзы удмурт литератураын классика луэм произведениос.
Берло дыре "Кенешын" ӟеч сям луиз арлы быдэ огзэ номерзэс быдэсак сӥзьыны одӥг темалы. Озьы бӧрсьысь аръёс ӵоже потӥзы удмурт кырӟанъёслы, серемес веранъёслы, сценкаослы, сиён-юонлы сӥзем журналъёс.
Туннэ журналын ужало туж тодмо но дано адямиос: Удмурт Республикаысь культура удысысь дано ужась, прозаик Олег Четкарёв, Ашальчи Оки нимо премилэн лауреатэз, кылбурчи Галина Романова, прозаик но кылбурчи Лидия Няькина, Пётр Сергеев, Ольга Бородина но мукетъёсыз.
Журнал потэ толэзьлы быдэ. Тиражез возиське 1 сюрс 500 экземпляр котыр.


ГТРК «Удмуртия» (радио).
ГТРК «Удмуртия» радио — Удмуртиысь тужгес кема ужась радиостанция. 1932-тӥ арын 5-тӥ ноябре ужаны кутскиз выль радиостанция. Диктор Василий Бутаев быдэс шаерлы кылымон ивортӥз удмурт кылын: "Кылзэлэ, кылзэлэ! Вераське Ижкар! Туннэ нуналысен ужаны кутске Удмурт радио!" Соку ик эфирын чузъяськиз удмурт кылын передача. Со луиз Удмурт радиолэн вордскем нуналыз. Нырысь студилы инты висъяськиз ӝутӥськись Связья юртын. Радио ужаны кутскем бере гуртъёсы вуыны кутскизы радиоточкаос. Быдӟым ож кутскон азьын шаерамы вал ини 28 сюрс радиоточка. Война аръёсы радиопередачаос «кошкылӥзы» телефон езъёс пыр. Нуналаз куинь пол гуртъёсын ужаны ӧдъяллязы радоточкаос - соос пыр сётъязы Совинформбюролэсь сводкаоссэ. Ож йылпумъяськем бере радио уката паськыт вӧлмыны кутскиз.
1958-тӥ арын нырысьсэ чузъяськиз "Между Волгой и Уралом" радиожурнал. Со вералляз артэ интыяськем 6 улосъёсысь иворъёсты.
1960-тӥ арын Ижын кутскизы лэсьтыны Радиолэсь юртсэ. Сое 5 ар куспын ӝутӥзы. Татын нимысьтыз проектъя лэсьтэмын студиос, вань куараез ӟеч гожтыны условиос - крезьгур гожтонъя залэ огвакытэ бадӟым коллектив тэрыны быгатылӥз. Со аръёсы люкаса кельтэмын удмурт кырӟанъёсын узыр архив. Жаляса верано луэ, берло 5 ар ӵоже та юрт буш сылэ. Али Удмурт радио но телевидение интыяськемын город пумысь телестудиын.
Озьы ке но ас вакытаз Удмурт радиоез кылзӥз быдэс республика. 1968-тӥ арын Балезино посёлокын пуктизы радио вӧлмытонъя передатчик. Соку Удмуртиысь 85 процентэз улӥсьёс УКВ частотаын кылзыны быгатӥзы Удмурт радиоез.
Туннэ радио удысын тырше 50-лэсь ятыр мурт. Нуналлы быдэ 4, 5 час ӵоже эфир кыстӥське. Передачаос мыно удмурт но ӟуч кылын. Озьы ке но анай кылын передачаослы висъям дыр арысь аре ичигес луэ. Тодэ вайыны гинэ кыле на иворъёсын «Визыл» программаез, нылпиослы чаклам «Чагыр, чагыр, дыдыке» передачаез. Нош макем узыр пуштросоесь вал радиоочеркъёс. Туннэ соосты кылыны луэ архивысь гинэ. Радиолэн удмурт ёзаз ужазы но кылзӥсьёслэн сюлэмъёсазы кылизы Пимен Касаткин, Милитина Гаврилова, Галина Баженова, Иван Аркашев, Виктор Ивашкин.
1995-тӥ арын ГТРК радио борды кылдӥз крезьгурез вӧлмытӥсь нырысетӥ удмурт «Ингур» радио. Татын трос чузъяськизы кырӟанъёс, егитъёслы сӥзем передачаос, нимысьтыз дыр висъямын вал радиоконцертъёслы. Туннэ таиз ӟеч уж сярысь но тодэ вайыны гинэ кыле на.


ГТРК «Удмуртия» (телевидение).
Ижысь телестудилэн нырысетӥ передачаез эфире потӥз 4-тӥ ноябре 1956-тӥ арын. Соку ик кутскиз Ижысь телестудилы юрт ӝутон. 1957-тӥ арын июне татын телевидение рос-прос ужаны ӧдъяз. Соку арняяз куинь пол учкисьёс доры вуылӥзы передачаос. Арня ӵоже - 289 час. 1958-тӥ арын вещание будӥз 690 часозь. 1962-тӥ арын Ижын ужан амалъёссэс выльдӥзы, Москваысь телевиденилэсь передачаоссэ учкыны быгатӥзы ни.
1980-тӥ арын Ижын усьтэмын выль телецентр. Соку передачаос потыны кутскизы чибориё суредэн.
1990-ти аръёсы паськыт азинскиз телевиденилэн анай кылын программаосыз. Соку эфире потыны кутскиз но учкисьлы туж яраз иворъёсын «Шаер» программа. Сое кылдытӥсьёс пӧлысь огез - журналист Евгений Михайлов.
1992-тӥ арын потаны кутскизы фин-угор дуннелы сӥзем «Финно-угорский мир» передачаос. Табере фин-угор улосъёсысь телеканалъёс ортчытъяло асьсэлэсь огъя фестивальёссэс.
Огвакытэ ГТРК-Удмуртия кык каналын ужаз. Соку вещанилы сётэм дырыз но тырмыт вал. Кылдӥзы тросгес удмурт передачаос. «Кылсярысь», «Такъян», «Мылысь-кыдысь», «Рос-прос».
Туннэ телевидениысь анай кылын передачаос понна кыл кутэ Владимир Алашеев, нуналаз куинь пол луэ удмурт иворъёсын программа. Жаляса верано луэ, ваньмыз соос эфире пото ӵукна но нуназе бере, ӝытлы чаклам передачаос ӧвӧл.
Туннэ удмурт передачаос но иворъёс кылдытон бордын ужало Валерий Сидоров, Анна Федотова, Татьяна Денисова, Татьяна Степанова.
Ӟуч учкисьёслы туннэ мынэ «Доброе утро» ӵукна передача, иворъёсын «Вести-Удмуртия» программа. Али калык мыло-кыдо учке


Вордскем кыл (журнал).
«Вордскем кыл» журнал — дышетӥсьёслы чаклам наукая но методикая издание. Журналлэн учредителез - Удмурт Республикаысь Дышетонъя но наукая министерство.
1990-тӥ арын журналлэн нырысетӥ номерез потӥз, сое чаклазы "Кенеш" журналлы ватсэт шуыса. Солэн редакторез вал писатель А. Н. Уваров. 1993-тӥ арозь со кивалтӥз на РСФСР-ысь Калыкез дышетонъя министерстволэн национальной школаосъя научно-исследовательской институтэзлэн удмурт филиалэныз.
1991-тӥ арын 3-тӥ июньысен журнал нимаз издание луэ. Солы валтӥсь редакторе юнмато И. М. Байметовез. 1998-тӥ арозь журнал потэ кык толэзьлы огпол. Собере "Вордскем кыл" потыны кутске толэзьлы быдэ. Берло дыре журнал араз 10 номер потэ.
Туннэ журналлэн бамъёсаз печатласько ӟуч но удмурт кылын материалъёс. Соос басьто паськыт темаосты: национальной школаосты азинтон, нылпи садын удмурт кылэз дышетон, школаосын удмурт кылэз но литератураез дышетон выль амалъёс. Асьсэлэн ужан амалъёсынызы журналын тодмато дышетӥсьёс, нылпи садъёсын ужасьёс. Берло дыре "Дышетон" нацпроект пыӵамен валче, дышетӥсьёс нюръяськыны ӧдъязы 100 сюрс манет премия утон понна. Татын но соослы юрттэ "Вордскем кыл". Дышетӥсьёслэн журналын потэм материалъёссы вормыны вамыш луо.


Ватка.
Ватка (ӟуч сямен "Вя́тка", улыг пал пор сямен "Виче", выр пал пор сямен "Вичӹ", бигер сямен "Нократ") — шур Россиын: бызе Удмуртилэн, Киров улослэн но Татарилэн музъем вылтӥзы. Усе Кам шуре.


Хошимин.
Хошимин ("Thanh pho Ho Chi Minh"), Вьетнамын шоркарез, шаерлэн экономикая, политикая, ужбергатонъя но культурая центр., улӥсьёслэн лыдзы – 7 198 416 адями (2009), музъемезлэн быдӟалаез – 20095 км².


Донгхой.
Донгхой ("Thanh pho Dong Hoi"), Вьетнамысь кар, улӥсьёслэн лыдзы – 103 988 адями (2009), музъемезлэн быдӟалаез – 154.55 км².


Донгхой (аэропорт).
Донгхой (аэропорт) ("Sân bay Đồng Hới"), Вьетнамысь аэропорт, Донгхой карлэсь 6 иськемын, музъемезлэн быдӟалаез – 1.76 км². Лобӟон-пуксён полосаез 2400 м кузьда, 45 м пасьта.


Таншоннят (аэропорт).
Таншоннят (аэропорт) ("Sân bay quốc tế Tân Sơn Nhât"), Вьетнамысь аэропорт, Хошимин карлэсь 5 иськемын, музъемезлэн быдӟалаез – 8.50 км². Лобӟон-пуксён полосаосыз кык: 3048 м но 3800 м, кыкназы 45 м пасьта.


Льӧмпу.
Льӧмпу (латин кылын "Prunus padus", ӟуч кылын "Черёмуха обыкновенная") - Слива родысь ("Prunus") Черёмуха подвидысь ("Padus") будос. Тусызъя пу (ӝужыт ӧвӧл), куддыръя куак тусо но луылэ. Быдэс Россиетӥ, Тӧдьы зарезёзь ик вӧлмемын, со сяна, Шунды пуксён пал Европаын, Азиын но будэ. Ӵемгес уже кутӥське чеберъян будос луыса.
Льӧмпу - удмурт кылбурчиослэн яратоно будосъёс пӧлысьтызы огез. Солы сӥзьыса туж уно кырӟанъёс гожтэмын но.


Эгра (воршуд).
Эгра — удмуртъёслэн воршуд нимъёс пӧлысьтызы огез.


Кияр.
Кияр яке огреч (латин кылын "Cucumis sativus", ӟуч кылын "Огурец обыкновенный" яке "Огурец посевной"), Тыквеннойёслэн семействоысьтызы (Cucurbitaceae), Кияр родысь ("Cucumis") одӥг аръем турын тусо будос. Асьме шаерын паськыт вӧлмемын, сад-бакча культураос пӧлысь огез тужгес кулэез луэ.
Кияр асьме доры Индиысь вуэмын. Уйпал Европаын сое IX даурын будэтыны кутскизы. Нош Америкае испанецъёс вуттӥллям.


Колӝотурын.
Колӝотурын (латин кылын "Achillea"), сложноцветной семействоысь турын но ӝыные куак выллем будос.


Атасгурӟон.
Атасгурӟон (латин кылын "Crataegus"), льӧль сяськаё куакъёс но писпуос пӧлысь будос. Евразиын но Америкаын ог 200 пӧртэм луо.


Бадь.
Бадь яке Бадьпу (латин кылын "Salix"), ивовой семьяысь писпуос но куакъёс. 400-лэсь ятыр видъёс.
Удмуртиысь видъёс.
Удмурт шаерын - 19. Тужгес вӧлмемын: тӧдъы бадь ӝуждалаез 30 м, будэ шур ярдуръёсьн, тросгес лымшор пал ёросёсын.
Мукет видъёс.
→ Бадь видъёс


Бадьян.
Бадьян (латин кылын "Valeriana"), валерьяновой семьяысь одӥг но трос ар будӥcь, 200 пӧртэм луись будос.


Угыёпу.
Угыёпу (латин кылын "Euonymus"), бересклет семьяысь усьылӥсь куаро куак.


Беризь.
Беризь (латин кылын "Tilia"), липовой семьяе пырись писпу, ог 50 пӧртэм, будэ Уйшор полушариынгес.
Удмурт шаерын - 1 тусоез – Векчи куаро беризь ("Tilia cordata")


Вӧёпу.
Вӧёпу (латин кылын "Hippophae"), лоховой семействоысь будос, тодмо 3 пӧртэмез. Будэто крушиновиднойзэ.


Буртчинтурын.
Буртчинтурын (латин кылын "Deschampsia"), злаковой семействоысь трос аръем будос, ог 50 пӧртэм луэ.


Колыс.
Колыс (латин кылын "Aegopodium"), зонтичной семействое пырись трос аръем турын будос.


Кионльӧм.
Кионльӧм яке сьӧдльӧм (латин кылын "Frangula"), крушиновой семьяе пырись куак, ог 50 пӧртэм луэ.


Чабак.
Чабак яке гордсин (латин кылын "Rutilus rutilus")


Куарчабак.
Куарчабак (латин кылын "Leucaspius delineatus")


Вувылчабак.
Вувылчабак яке тӥркыш (латин кылын "Alburnus alburnus")


Енот пуны.
Енот пуны (латин кылын "Nyctereutes procyonoides"), лулосъёслэн сьось лёгетысьтызы кион динь выжыысь йол нонись пöйшур.


Балян.
Балян яке Кыр коӵыш (латин кылын "Lynx lynx"), лулосъёслэн сьось лёгетысьтызы кочыш динь выжыысь йол нонись пöйшур. Мугорызлэн кузьдалаез 110 см-озь, секталаез 30 кг-озь. Быжыз туж вакчи, мырк. Пель йылъёсаз кузь сьод гонъёсыз вань.


Вукомак.
Вукомак (латин кылын "Ondatra zibethicus"), лулосъёслэн йырйись лёгетысьтызы комак динь выжыысь йол нонись пöйшур.


Вад.
Вад (латин кылын "Lutra lutra"), лулосъёслэн сьось лёгетысьтызы сёр динь выжыысь йол нонись пöйшур.


Юрмег.
Юрмег (латин кылын "Mustela nivalis"), лулосъёслэн сьось лёгетысьтызы сёр динь выжыысь йол нонись пöйшур. Кузьдалазы 13 – 28 см.


Ӵӧжмер.
Ӵӧжмер (латин кылын "Mustela erminea"), лулосъёслэн сьось лёгетысьтызы сёр динь выжыысь йол нонись пöйшур.


Бызара.
Бызара (латин кылын "Mustela putorius"), лулосъёслэн сьось лёгетысьтызы сёр динь выжыысь йол нонись пöйшур.


Сёр.
Сёр яке Тэль коӵыш (латин кылын "Martes martes", ӟуч кылын "Лесная куница" яке "желтодушка"), лулосъёслэн сьось лёгетысьтызы сёр динь выжыысь йол нонись пöйшур. Мугорызлэн кузьдалаез 50 см-озь, секталаез 1,4 кг-озь.
Улэ Европалэн, шунды пуксён пал Сибирьлэн, Покчи Азилэн, Иранлэн тэлё но нюлэсо-нюлэстэм чошкыт интыосазы, со сяна Кавказ гурезьёслэн тэльёсаз. Удмурт элькунын шер пумиське, соин ик бырон калэ вуэм лулосъёс полы пыртэмын.


Америкаысь чайы.
Америкаысь чайы (латин кылын "Neovison vison" яке "Mustela vison"), лулосъёслэн сьось лёгетысьтызы сёр динь выжыысь йол нонись пöйшур. Удмуртилэн улосвылаз 1930-тӥ аръёслэн пумазы вуттэмын. Америкаысь чайыэз четлыкъёсын вордо.


Чайы.
Чайы яке вучайы (латин кылын "Mustela lutreola"), дуно куо пӧйшур.


Колонок.
Колонок (латин кылын "Mustela sibirica") – пичи пӧйшур.


Курень гондыр.
Курень гондыр яке Гондыр (латин кылын "Ursus arctos"), лулосъёслэн сьось лёгетысьтызы гондыр динь выжыысь йол нонись пöйшур. Мугорызлэн кузьдалаез 2 м-озь, секталаез ог 250-300 кг мында (шер 640 кг-озь).


Гондыр.
Гондыр (латин кылын "Ursidae" spp.), лулосъёслэн сьось лёгетысьтызы гондыр динь выжыысь йол нонись пöйшур.


Зоркибы.
Зоркибы яке Зорпапа, Зоркакы (латин кылын "Coccinella septempunctata"), туж чебер нымы-кибы.
Зоркибыез тодо вань пиналъёс. Солэн мугорыз горд яке ӵуж луэ, бурдъёсаз кык яке уногес сьӧд виштыосыз вань. Со нокытчы дыртытэк, каллен ветлэ турын полтӥ, нокинлэсь уг кышка. Кидэ пумитаз пуктӥд ке, со тубоз, чиньы йылад ик вуоз. Тужгес но ӵем пумиськылэ сизьым виштыёез. Нош курид ке лобӟыны инбаме, со лобӟоз, кылзӥськоз.
Зорпапаос куартэйёсты быдто, соин будосъёслы бадӟым пайда ваё. Быдтэ куартэйёсты, озьы инкуазьлы пайда ваё.


Кузьыли.
Кузьыли (латин кылын "Formicidae", ӟуч кылын "муравей ")


Улмопу.
Улмопу (латин кылын "Malus domestica", ӟуч кылын "Яблоня")


Тӧдьыгоногуби.
Тӧдьыгоногуби яке Йӧлогуби (латин кылын "Lactarius pubescens", ӟуч кылын "белая волнушка ") – сайкыт-льӧль буёло, куаро нюлэсъёсты яратӥсь губи. Будэ гужем но, сӥзьыл но. Вылӥыз гоно выллем, сузяку тӧдьы «йӧлэз» потэ. Туж курыт, кылдэс сутоз. Соин ик сылалтон азяды сое кема пӧзьтэ, курытэз мед кошкоз.


Шӧкыч.
Шӧкыч (латин кылын "Vespa crabro", ӟуч кылын "обыкновенный шершень")


Марий Эл.
Марий Эл (улыг пал пор сямен "Марий Эл Республик", выр пал пор сямен "Мары Эл Республик", ӟуч сямен озьы ик "Марий Эл") - Россиысь республика, Россилэн Европаысь люкетаз кылле, Приволжской федеральной округе пыре. Бускель улосъёсыз — Нижний Новгород улос, Чувашия, Татария но Киров улосъёс. Шоркарез — Йошкар-Ола.
Марий Эл


Сыктывкар.
Сыктывкар (коми "Сыктывкар", ӟуч "Сыктывкар", вашкала нимыз Усть-Сысольск) – Коми шаерлэн шоркарыз.


Саранск.
Сара́нск (мокша кылын "Саранош", эрзя кылын "Саран ош") — Россиысь кар, Мордовилэн шоркарез, Инсар шурлэн бур пал ярдураз интыяськемын, Мусколэсь 642 иськемын, лымшор - шунды пуксён палангес. 1641 аре кылдытэмын. 1780 аре Саранск утемысь (уездной) карлэсь статуссэ басьтӥз. Улӥсьёсыз 296 054 адями (карез гинэ лыдэ басьтыса), 323 116 — карысь округез лыдэ басьтӥм ке (отчы 3 кар типъем посёлок но 4 сельсовет пыро на; ваньмыз лыдпусъёс - 2009 арлы сётэмын). Музъемезлэн быдӟалаез- 71,5 км².
Саранскын улӥсь пӧртэм калыкъёс (2002): ӟучъёс — 70,98 %, мокша но эрзя — 21,20 %, бигеръёс — 5,14 %.
Историез.
Нырысь Саранск "(Саранский острожек)" Муско эксэйлыклэн лымшор - шунды пуксён пал пумаз крепостьёс пӧлысь одӥгез вал. Ӝутэмын 1641 аре Атемар нюлэс коран гожын (нюлэс корало вал, тушмон ожгарчиослы могӟет карыны шуыса), Инсар шурлэн ярдураз. Крепосте улыны кариськизы казакъёс, стрелецъёс, пушкарьёс. Соку но Саранск крепостьын уло вал ӟучъёс, мокша но эрзя, бигеръёс. 1651 аре Сарансклы сётэмын вал утемысь (уездной) карлэн статусэз. 1670 аре Саранскез басьтӥзы Степан Разинлэн ожгарчиосыз. Огдырлы со кар разинъёслэн пыкет пунктазы пӧрмем. XVIII дауре Саранск котырын ожмаськонъёс быризы. Карлэн улоназ бадӟым инты басьтыны кутскизы взкарон но вузъёс поттон (ю-тысь, ку, пенька, сӥль, чечы). 1708 аре Саранск Азов губерняе сюриз, собере - Кузон губерняе, 1801 арысен — Пенза губерняын. 1774 аре Саранскез басьтӥзы пугачъёс. 1934 арысен Саранск - Мордовилэн шоркарез.
Административной люкиськемез.
Саранск - кар округ. Карлэн ёросъёсыз куинь: Ленинской, Октябрьской но Пролетарской. Со сяна, калыкын таӵе официальной луисьтэм ёросъёс но тодмо: Центр, Химмаш, Светотехстрой но Юго-Запад.
Кар округысь администрацилэн йырыз — Владимир Сушков.


Коми республика.
Коми республика (коми Коми республика) – Россия Федерациысь субъект. Пыре Северо-западной федеральной округе. Шоркарез Сыктывкар луэ. Бускельёсыз луо Ненец автономной округ Ямало-ненец автономной округ, Ханты-мансийск автономной округ, Свердловск улос, Пермь шаер, Киров но Архангельск улос.


Мордовия.
Мордо́вия, Респу́блика Мордо́вия (мокша но эрзя кылъёсын "Мордовия Республикась") — Россиысь республика, Россилэн Европаысь люкетаз кылле, Приволжской федеральной округе пыре. Мордовиез ӵемысь пырто Волга-Урал регионэ но. Бускель улосъёсыз — Улысь Вылькар улос, Чувашия, Ульяновск, Пенза но Рязань улосъёс. Шоркарез — Саранск.
Историез.
1928 аре 16 июле Мордва округ кылдытэмын вал, 1930 аре 10 толшоре со округ Мордва автономи улосэ пӧртмытэмын вал, нош 1934 аре 20 толсуре солэн нимыз луиз Мордва АССР (ӟуч сямен, Мордовская Автономная Советская Социалистическая Республика). 1991 арысен со — Мордва ССР (ӟуч сямен, Мордовская Советская Социалистическая Республика). 1995 аре гинэ со туала нимзэ басьтӥз — Республика Мордовия.
Пӧртэм калыкъёс.
Ӟучъёс — 540 717 адями (60,8 %), эрзя но мокша — 283 861 (31,9 %), бигеръёс — 46 261 (5,20 %; ваньмыз лыдпусъёс сётэмын 2002 аре ортчем калыкез лыдъян-чотанъя.
Административной люкиськемез.
Мордовилэн 22 ёросъёсыз, республиканской подчинениын 3 каръёсыз (Саранск, Рузаевка, Ковылкино).


Чупчи.
Чупчи (ӟуч сямен "Чепца") — шур Россиын: бызе Пермь шаерлэн, Удмуртилэн но Киров улослэн музъем вылтӥзы. Усе Ватка шуре.


Михаил Булычев.
Михаил Никандрович Булычев (1902 - 1959)
Михаил Булычев вордскемын 1902-тӥ арын 20-тӥ куартолэзе (озьы гожтэмын солэн документаз) Вятка губернилэн Малмыж уездэзлэн Узи ёросысьтыз Бабашур гуртын (али со Сьӧлта ёросын) шоро-куспо семьяын. Нош зэмзэ ке, шуг вераны кызьы со вордскемын вал. Аслаз киыныз со витетӥ куартолэзе шуыса гожтэм, нош шайгуэзлэн кирос вылаз 24-тӥ куартолэзь пусъемын. Вуоно тодосчилэн быдэ вуон но ужан сюресэз капчи вылымтэ. Атаез Никандр тямыс нылпи будэтэм. Нырысетӥ кузпалызлэсь вордскиллям кык ныл но пи, кыкетӥезлэсь - кык ныл но куинь пи. Атаез кулыку, Михаиллы куинь арес гинэ вылэм. Соин сэрен со Иван нимо бадӟым агаез дорын быдэсмем, дышетскыны Вуж Ӟаччалась вылӥ кутскон школае ветлэм. Отын куинь классэз йылпумъям.
1919-тӥ арын Михаил 30-тӥ пыӵал-пулемёт дивизионын ныль толэзьлэсь кемагес подводчик вылэм но Эгра, Сьӧлта, Валамаз, Уни палъёсы вуылэм, 1921-тӥ арын Сьӧлталась калыкез дышетон люкетлэн подъясез (делопроизводителез) луыса ужам. Собере 1924-тӥ арозь Балигурт, Пали-Лыстэм но Кезвыр гуртъёсысь пиналъёсты дышетэм. 1924-1926-тӥ аръёсы Михаил Булычев Кузонын Горд Армиын ужам. Со дыре ик бадӟымъёслы школаын рабфаклэн программаезъя дышетскем. Собере Кузонысь Ӵукпал-Педагоги институтэ дышетскыны пырем. Кык ар ортчыса, отысь студентъёсты Ленинградысь Ленин нимо педагоги институтэ выжтӥллям. Сое йылпумъямез бере, 1930-1933-тӥ аръёсы, Выль Мултан педагоги техникумын нырысь дышетӥсь, собере завуч но директор луыса ужам. 1933-1934-тӥ аръёсы сое Удмурт пединститутэ ужаны басьтӥллям. 1934-1937-тӥ аръёсы Мускоысь Кыл но гожъяськет шор институтлэн аспирантураяз дышетскем ни.


Хорват кыл.
Хорват кыл (hrvatski jezik) Кылъёс Хорватия.


Сингапур 2010.
Сингапур 2010 (ӟуч. I Летние Юношеские Олимпийские игры, Летние Юношеские Олимпийские игры - 2010; англ. 2010 Summer Youth Olympics, фр. Jeux olympiques de la jeunesse d'été de 2010)


Нырысьсэ лыктэмъёслы.
Шумпотыса пумитаськом тӥледыз удмурт Википедиын. Википедия - вань калыклы усьтэм эрико энциклопедия, солэн авторез, редакторез но тупатӥсез котькудӥз адями луыны быгатэ.
Википедиын ужаны кутскем азьын нырысь тыро-быдогес лыдӟе солэн цельёсыз, лэсьтоно ужпумъёсыз сярысь.
Собере ини лыдӟе, кызьы ужано википедилэн валтӥсь технологиеныз, вики-технология шуонэныз.
Кызьы тӥ адӟыны быгатӥськоды, вылӥын сётэм ссылкаосъя (линкъёсъя) мыныса, ӟуч кылын гожтэм статьяосы вуоды. Кинлэн ке мылыз потэ ке удмурт Википедие нырысьсэ лыктэмъёслы нимаз кулэ индылонъёс но валэктонъёс удмурт кылын - ӟучысь берыктыса оло нош буш интыысен кутскыса - гожтыны, тодэ: та туж кулэ ужез лэсьтыны тӥледлы эрик сётэмын.
Сӥзиськом тӥледлы википедиын ужанын бадӟым азинлык!


Эбе Камарго.
Эбе Мария Камарго (8 март 1929, Таубате).


Ӵабъя (Киров улосысь Слободской ёрос).
Ӵабъя (ӟуч "Омсино") — Киров улосысь Слободской ёросысь гурт.


Коми-пермяк кыл.
Коми-пермяк кыл — коми-зырян кылэн ӵош ик удмурт кыллы уката матын луись кыл. Финн-угор кылъёслэн пермь группаязы пыре (удмурт но коми-зырян кылъёсын).


Ӟ.
Ӟ, ӟ — кириллицаысь буква. Удмурт алфавитысь 11-тӥ буква.


Точкаен И.
Ӥ, ӥ (ним: точкаен и, точкаосын и, ӟуч и с точками) — кириллицаысь буква. Удмурт алфавитысь 13-тӥ буква.


Вакчи И.
Й, й (ним: вакчи и, ӟуч и краткое) — кириллицаысь буква. Удмурт алфавитысь 14-тӥ буква.


Небыт пус.
Ь, ь (ним: небыт пус, ӟуч мягкий знак) — кириллицаысь буква. кириллицаысь буква. Удмурт алфавитысь 35-тӥ буква.


Чурыт пус.
Ъ, ъ (ним: чурыт пус, ӟуч твёрдый знак) — кириллицаысь буква. Удмурт алфавитысь 33-тӥ буква.


Ӝ.
Ӝ, ӝ — кириллицаысь буква. Удмурт алфавитысь 9-тӥ буква.


Ӵ.
Ӵ, ӵ — кириллицаысь буква. Удмурт алфавитысь 30-тӥ буква.


Коньы.
Коньы (латин кылын "Sciurus vulgaris"), лулосъёслэн йырйись лёгетысьтызы коньы динь выжыысь йол нонись пöйшур.


Кион.
Кион (латин кылын "Canis lupus"), лулосъёслэн сьось лёгетысьтызы кион динь выжыысь йол нонись пöйшур.


Ӟичы.
Ӟичы (латин кылын "Vulpes vulpes"), лулосъёслэн сьось лёгетысьтызы кион динь выжыысь йол нонись пöйшур.
Гонэз пуштрес, куренялэс-горд. Кӧтсэ тыре шыръёсын, быгатэ ке кутыны, лудкечез но сие. Кышкасьтэм луэмез сое адямилэн юрт котыраз но вуттэ, угось ӟичы курег сӥлез яратэ. Пуны кадь утыны но быгатэ.


Ӵушъял.
Ӵушъял (латин кылын "Erinaceus" etc. spp.), пичи кыр пöйшур. Кöтсэ тыре шыръёсын. Туж бышкиське. Сьöсьёслэсь ватӥське, пичи туп кадь биниське.


Мый.
Мый (латин кылын "Castor fiber"), лулосъёслэн йырйиськись лёгетысьтызы мый динь выжыысь йол нонись пöйшур.
Комакъёс пöлысь самой баӟымез, мугорызлэн кузьдалаез ог 70-100 сантиметр, нош быжыз 35 сантиметр но луэ.


Америкаысь мый.
Америкаысь мый (латин кылын "Castor canadensis"), лулосъёслэн йырйиськись лёгетысьтызы мый динь выжыысь йол нонись пöйшур.


Нарды.
Нарды (латин кылын "Meles meles"), лулосъёслэн сьось лёгетысьтызы сёр динь выжыысь йол нонись пöйшур.


Америкаысь нарды.
Америкаысь нарды (латин кылын "Taxidea taxus"), лулосъёслэн сьось лёгетысьтызы сёр динь выжыысь йол нонись пöйшур.


Пуны.
Пуны (латин кылын "Canis lupus familiaris"), сьӧсь лёгетысь пуны динь выжыысь йӧл нонись лулос.


Вал.
Вал (латин кылын "Equus caballus"), кузтэм гижыенъёслэн отрядысьтызы валъёслэн выжыысьтызы турын сиись йӧлэн сюдӥсь луло маке.


Вукуар.
Вукуар (латин кылын "Tussilago farfara"), эмъяськон будос.


Горд палэзь.
Горд палэзь (латин кылын "Sorbus aucuparia"), арлэн котькыӵе вакытаз туж чебер улӥсь писпу. Толалтэ шунды шорын пужмер чильтэръёсын ворекъя, тулыс сяськаосыныз паймытэ, нош сӥзьыл ӵыж-горд емышъёсыныз ӝуа.


Зангари.
Зангари яке Лыз сяська, Лыз йыр (латин кылын "Centaurea cyanus"), туж тодмо будос. чебер лыз сяська.


Мудӥсьныр.
Мудӥсьныр (латин кылын "Talpa" etc. spp.), вань улонзэ музъем улын ортчытӥсь пӧйшур. Соин ик солэн синъёсыз уг адӟо.


Намер.
Намер (латин кылын "Rubus saxatilis") – горд, чырс шӧмо, ческыт емыш. Будэ нюлэс кушъёсын, шундыё гурезь бамалъёсын. Сяськаосыз тӧдьыесь, векчиесь, емышъёсыз горд–гордэсь луо.


Ӧлёк.
Ӧлёк (латин кылын "Gobio gobio"), пичи гинэ чорыг.


Ӧрӟи.
Ӧрӟи (латин кылын "Aquila" etc. genera spp.), бадӟым сьöсь тылобурдо. Бурдъёссэ паськыт вӧлъяса, лыз инмын лоба-поръя. Иськемысен но шырез тодмалоз. Синъёсыз солэн туж сэзесь, гижыосыз – лэчытэсь, мугорыз душеслэсь бадӟым. Со инметӥ толпери кадь лоба. Иськемысен шырез адӟе.


Ыжноны.
Ыжноны яке Лыз мульы (латин кылын "Vaccinium uliginosum") – пичигес куак. Емышъёсыз чагыресь, ческытэсь, укшало ыжлэн ноныосызлы.


Сутэр.
Сутэр куар но сяська ("Ribes sanguineum")
Сутэр яке Сутэрпу (латин кылын "Ribes") – крыжовниковой семействоысь пичигес куак будос. Куаръёсыз лопастной, ческыт зыно, сяськаосыз ӟускиосын, емышез сьӧд, тӧдьы яке горд мульы. Будэ шур дуръёсын, нюлэсъёсын. Пумиськылэ кык пумоез: горд ("R. rubrum") но сьӧд ("R. nigrum").


Сьӧд сутэр.
Сьӧд сутэр (латин кылын "Ribes nigrum") – пичигес куак.


Горд сутэр.
Горд сутэр (латин кылын "Ribes rubrum") – пичигес куак.


Ӵӧж.
Ӵӧж (латин кылын Anatidae spp.) – гурт тылобурдо.


Пислэг.
Пислэг (латин кылын Paridae spp.) – пичи, ӵуж гадё тылобурдо.


Сизь.
бадӟым куӵо сизь ("Dendrocopos major")
Сизь (латин кылын Picidae spp.) – нюлэс эмъясь тылобурдо. Со шырчиклэсь ӧжыт бадӟымгес, нош дыдыклэсь пичигес. Сизь нюлэскын улэ, гуртэ шер вуылэ. Каръяське писпу гыркъёсы. Кузь гижыосыныз писпуэ ӝабырске но нырыныз кока ук модосэ, номыре уг шӧды, номыре уг кылы, кожалод.
Вань улонзэ ортчытэ писпуос йылын. Солэн сиёнэз – нымы-кибыос. Сиён шедьтэ лэчыт нырыныз. Кылзэ тылобурдо поттэ 2-3 сантиметрлы, нымы-кибыос со борды лякисько. Сиён утчаны кутске вазь ӵукна, нош йылпумъя бер ӝыт.


Ӵана.
Ӵана (латин кылын "Corvus monedula"), туж етӥз, кышкасьтэм тылобурдо. Висъяське пеймыт-лыз тылыеныз но сайкыт-пурысь йырыныз. Мугорызлэн кузьдалаез 30 сантиметр.


Эмезь.
Эмезь яке Эмезьпуд (латин кылын "Rubus idaeus"), куак. Будэ шур дуръёсын, кораськем бервылъёсын. Емышез горд, коньыт. Куасьтэм эмезен чай юрттэ, пыэдэн висьыку.


Шушы.
Шушы (латин кылын "Pyrrhula pyrrhula"), пичи, горд гадё тылобурдо.


Кикы.
Кикы (латин кылын "Cuculus canorus"), бадӟым тылобурдо. Улэ нюлэскын. Одӥг час куспын быгатэ быдтыны ог 100 гононумыръёсты.


Ӟузьы.
Ӟузьы (латин кылын "Erithacus rubecula"), ӵужалэс-вож буёло тылобурдо. Сое пумитаны луэ лулпу арамаосысь.


Ӝакы.
Ӝакы (латин кылын "Garrulus glandarius") – кар тылобурдо.


Юбер.
Юбер яке Шырчик (латин кылын "Sturnus vulgaris") – туж йӧспӧртэм тылобурдо. Сие пӧртэм нимы-кибыосты.


Иньтака.
Иньтака (латин кылын "Botaurus stellaris"), аспӧртэмлыко тылобурдо.


Дукъя.
Дукъя (латин кылын "Tetrao urogallus") – асьме палась бадӟым тылобурдо.


Йӧгылтӥсь.
Тӧдьы Йӧгылтӥсь яке Чечег ("Motacilla alba")
Ӵуж Йӧгылтӥсь яке Чечег ("Motacilla flava")
Йӧгылтӥсь яке Чечег (латин кылын "Motacilla") – туж чебер пичи тылобурдо.


Ёрыш.
Ёрыш (латин кылын "Gymnocephalus cernuus"; ӟуч кылын "Ёрш"), бышкаськись уянъёсын, пичигес мугоро чорыг.


Юш.
Юш (латин кылын "Perca fluviatilis"), шурын но тыметын ӵем пумиськись чорыг.


Дурга.
Дурга (латин кылын "Melolontha"), тулыс потӥсь бадӟым бӧчы.


Ӟег.
Ӟег (латин кылын "Secale cereale"), огез йӧспӧртэм будос.


Койык.
Койык (латин кылын "Alces alces"), бадӟым но кужмо пӧйшур.
Мугорызлэн кузьдалаез 3 метрозь вуэ, нош секталаез 250-570 килограмм пала луэ.


Пужым.
Пужым (латин кылын "Pinus"), пужым семействоысь весяк вож улӥсь лысо писпу, ог 100 пӧртэм луэ.


Етӥн.
Етӥн (латин кылын "Linum"), туж пайдаё но дуно будос. Етӥн семействоысь одӥг но трос аръем турын но куак будос, ог 200 пӧртэм луэ, будэ субтроп. но умерен. поясъёсын.


Сезьы.
Сезьы (латин кылын "Avena"), злаковой семействоысь одӥг аръем турын будос, ог 70 пӧртэм луэ


Ву будосъёс.
Ву будосъёс, вуын улӥсь, вуо нюрын но ву дурын ик будӥсь емыш выжыё но трос ар улӥсь будосъёс. 260 пӧртэмесь луо.


Вубуртчин.
Вубуртчин (латин кылын Algae), улӥ будосъёcлэн люкам группазы.


Выжы емышъёс.
Выжы емышъёс (ӟуч кылын "корнеплоды"), жалем емышъёсты поттон вылысь будэтоно емыш будосъёс


Жаг турынъёс.
Жаг турынъёс (латин кылын "Plantae nocentes"), адямилэн хозяйствояз кулэ луисьтэм, жуг-жаг будосъёс. Соос яке сегетальной, яке лудъёысь но бакчаосысь жаг турынъёс.


Коньыбыж.
Коньыбыж (латин кылын "Equisetum"), коньыбыж семействоысь споровой будос.


А.
А, а — кириллицаысь буква. Удмурт алфавитысь 1-тӥ буква.


Б.
Б, б — кириллицаысь буква. Удмурт алфавитысь 2-тӥ буква.


В.
В, в — кириллицаысь буква. Удмурт алфавитысь 3-тӥ буква.


Г.
Г, г — кириллицаысь буква. Удмурт алфавитысь 4-тӥ буква.


Д.
Д, д — кириллицаысь буква. Удмурт алфавитысь 5-тӥ буква.


Е.
Е, е — кириллицаысь буква. Удмурт алфавитысь 6-тӥ буква.


Ё.
Ё, ё — кириллицаысь буква. Удмурт алфавитысь 7-тӥ буква.


Ж.
Ж, ж — кириллицаысь буква. Удмурт алфавитысь 8-тӥ буква.


З.
З, з — кириллицаысь буква. Удмурт алфавитысь 10-тӥ буква.


И.
И, и — кириллицаысь буква. Удмурт алфавитысь 12-тӥ буква.


К.
К, к — кириллицаысь буква. Удмурт алфавитысь 15-тӥ буква.


Л.
Л, л — кириллицаысь буква. Удмурт алфавитысь 16-тӥ буква.


М.
М, м — кириллицаысь буква. Удмурт алфавитысь 17-тӥ буква.


Н.
Н, н — кириллицаысь буква. Удмурт алфавитысь 18-тӥ буква.


О.
О, о — кириллицаысь буква. Удмурт алфавитысь 19-тӥ буква.


Ӧ.
Ӧ, ӧ — кириллицаысь буква. Удмурт алфавитысь 20-тӥ буква.


П.
П, п — кириллицаысь буква. Удмурт алфавитысь 21-тӥ буква.


Р.
Р, р — кириллицаысь буква. Удмурт алфавитысь 22-тӥ буква.


С.
С, с — кириллицаысь буква. Удмурт алфавитысь 23-тӥ буква.


Т.
Т, т — кириллицаысь буква. Удмурт алфавитысь 24-тӥ буква.


У.
У, у — кириллицаысь буква. Удмурт алфавитысь 25-тӥ буква.


Ф.
Ф, ф — кириллицаысь буква. Удмурт алфавитысь 26-тӥ буква.


Х.
Х, х — кириллицаысь буква. Удмурт алфавитысь 27-тӥ буква.


Ц.
Ц, ц — кириллицаысь буква. Удмурт алфавитысь 28-тӥ буква.


Ч.
Ч, ч — кириллицаысь буква. Удмурт алфавитысь 29-тӥ буква.


Ш.
Ш, ш — кириллицаысь буква. Удмурт алфавитысь 31-тӥ буква.


Щ.
Щ, щ — кириллицаысь буква. Удмурт алфавитысь 32-тӥ буква.


Ы.
Ы, ы — кириллицаысь буква. Удмурт алфавитысь 34-тӥ буква.


Э.
Э, э — кириллицаысь буква. Удмурт алфавитысь 36-тӥ буква.


Ю.
Ю, ю — кириллицаысь буква. Удмурт алфавитысь 37-тӥ буква.


Я.
Я, я — кириллицаысь буква. Удмурт алфавитысь 38-тӥ буква.


Чувашия.
Чувашия (Чуваш сямен Чӑваш Республики, яке Чӑваш Ен) - Россиысь республика, Россилэн Европаысь люкетаз кылле, Приволжской федеральной округе пыре. Бускель улосъёсыз — Улысь Вылькар улос, Мордовия, Ульяновск улос, Татария но Пор Элькун. Шоркарез - Чебоксаръёс


Башкирия.
Башкирия (Башк. Башҡортостан Республикаһы; ӟуч сямен Башкортостан) – Россия Федерациысь субъект. Пыре Приволжской федеральной округе. Шоркарез Уфа луэ. Бускельёсыз луо Татария, Удмуртия, Пермь шаер, Челябинск но Оренбург улосъёс.


Пермь шаер.
Перма шаер — Россия Федерациысь субъект, Волга-Урал регионысь улос. Центрез — Перма кар. Пыре Приволжской федеральной округе.


Саха Республика.
Саха Республика (Саха сямен озьы ик Саха Өрөспүүбүлүкэтэ, Саха сирэ; ӟуч "Якутия") – Россия Федерациысь субъект. Пыре Дальневосточной федеральной округе.Шоркарез Якутск луэ. Бускельёсыз луо Красноярск шаер, Иркутск улос, Забайкал шаер, Амур, Магадан улос но Чукотской автономной округе.


Карелия.
Карелия (карел.Karjalan tazavaldu) — Россиысь республика, Россилэн Европаысь люкетаз кылле, Северо-западной федеральной округе пыре. Бускель улосъёсыз — Финляндия, Мурман, Архангел, Вологда но Ленинград улос. Шоркарез — Петрозаводск.


Тыва Республика.
Тыва республика (тыв сямен озьы ик Тыва Республика; ӟуч Тува) – Россия Федерациысь субъект. Пыре Сибирской федеральной округе. Шоркарез Кызыл луэ. Бускельёсыз луо Монголия, Бурятия, Иркутск улос, Красноярск шаер, Хакасия но Алтай Республика.


Свердловск улос.
Свердловск улос — Россия Федерациысь субъект, Урал регионысь улос. Шоркарез — Катьырнакар. Пыре Уральской федеральной округе.
Территориез: 194 307 км² (2005). Улӥсьёсыз 4 393 797 адями (2005). Улӥсьёслэн плотностьсы: 22,6 адями/км (2005).


Алтай Республика.
Алтай Республика (алтай сямен озьы ик "Алтай Республика"; ӟуч Республика Алтай) – Россия Федерациысь субъект. Пыре Сибирской федеральной округе. Шоркарез Гурезь Алтай луэ. Бускельёсыз луо Монголия, Китай, Казахстан, Алтай шаер, Кемеров улос, Хакасия но Тыва.


Самара улос.
Самара улос (ӟуч сямен озьы ик "Самарская область") – Россия Федерациысь субъект. Пыре Приволжской федеральной округе. Административной центрез Самара луэ. Бускельёсыз луо Казахстан, Саратов, Ульяновск улос, Татария но Оренбург улосъёс.


Оренбург улос.
Оренбург улос (ӟуч сямен "Оренбургская область") – Россия Федерациысь субъект. Пыре Приволжской федеральной округе. Административной центрезез Оренбург луэ. Бускельёсыз луо Казахстан, Самара улос, Татария, Башкирия но Челябинск улосъёс.
Оренбург улос


Нижний Новгород улос.
Нижний Новгород улос (ӟуч сямен "Нижнегородская область") - Россия федерацияысь субъект, Россилэн Европаысь люкетаз кылле, Приволжской федеральной округе пыре. Бускель улосъёсыз — Кострома, Киров улос, Марий Эл, Чувашия, Мордовия но Рязань улос. Административной центрез - Нижний Новгород.


Краснодар шаер.
Краснодар шаер (ӟуч сямен озьы ик "Краснодарский край") – Россия Федерациысь субъект. Пыре Лымшор пал федеральной округе. Административной центрез Краснодар луэ. Бускельёсыз луо Абхазия, Адыгея, Карачаево-черкесия, Ставрополь шаер но Ростов улосъёс.
Краснодар шаер


Красноярск шаер.
Красноярск шаер (ӟуч сямен озьы ик "Красноярский край") – Россия Федерациысь субъект. Пыре Сибирской федеральной округе. Административной центрез Красноярск луэ. Бускельёсыз луо Саха, Иркутск улос, Тыва, Хакасия, Кемерово, Томск улос, Ханты-Мансийской автономной округе но Ямало-Ненецкой автономной округе.
Красноярск шаер


Чебоксаръёс.
Чебоксаръёс (чув. "Шупашкар", ӟуч "Чебоксары") – Чуваш шаерлэн шоркарыз. Интыяськемын республикалэн шораз - Волга шур вискын.


Йошкар-Ола.
Йошкар-Ола (вашкала нимыз Царёвококшайск) —– Марий шаерлэн шоркарез. Интыяськемын Пичи Кокшага шур дурын.
Россиысь каръёс


Уфа.
Уфа (баш. Өфө) — Россия Федерациысь кар, Башкириялэн шоркарез, вузкаронъя, транспортъя, наукая, религияя но промышленностья центр.


Якутск.
Якутск (саха "Дьокуускай") - Россия Федерациысь кар, Саха республикалэн шоркарез, Интыяськемын Лена шур дурын.
Россиысь каръёс


Нижний Новгород.
Нижний Новгород (XX дауре озьы ик нимыз "Горький" нимзэ нуллӥз) — Россия Федерациысь кар, Нижний Новгород улослэн административной центрез.


Выль Чебоксарск.
Выль Чебоксарск (чув. Ҫӗнӗ Шупашкар ӟуч сямен "Новочебоксарск", вашкала нимыз "Спутник")
Россиысь каръёс


Волга.
Волга (пор"Юл", биг. "Идел / İdel" чув. "Атӑл", эрз. "Рав", каз. "Едiл") - бадӟым шур Россиын: бызе Тверь, Ярославль, Улысь Вылькар улос, Чувашия, Марий Эл, Татария, Ульяновск, Самара, Саратов, Волгоград но Астрахань улос. Усе Каспий зарезь.


Калмыкия.
Калмыкия (калмык. Хальмг таңһч, ӟуч сямен "Республика Калмыкия") -
Россия Федерациысь субъект. Пыре Лымшор пал федеральной округе. Шоркарез Элиста луэ. Бускельёсыз луо Ставрополь шаер, Дагестан, Волгоград, Астрахань но Ростов улос.


Бурятия.
Бурятия (бурят. "Буряад Орон") -
Россия Федерациысь субъект. Пыре Сибирской федеральной округе. Шоркарез Улан-удэ луэ. Бускельёсыз луо Монголия, Тыва, Иркутск улос но Забайкал шаер.


Элиста.
Элиста (калмык "Элст", вашкала нимыз "Степной") - Россия федерацияысь кар, Калмыкия шоркарез.


Улан-Удэ.
Улан-Удэ (бурят "Улаан Удэ") - Россия федерацияысь кар, Бурятия шоркарез.


Забайкал шаер.
Забайкал шаер (ӟуч сямен озьы ик "Забайкальский край") - Россия Федерациысь субъект. Пыре Сибирской федеральной округе. Административной центрез Чита луэ. Бускельёсыз луо Монголия, Китай, Амур улос, Саха, Иркутск улос но Бурятия.
Забайкал шаер


Чита.
Чита - Россиысь кар, Забайкал шаерлэн административной центрез луэ.
Забайкал шаер


Красноярск.
Красноярск - Россия федерацияысь кар, Красноярск шаерлэн административной центрез. Интыяськемын Енисей шур дурын.
Красноярск шаер


Кызыл.
Кызыл - Россия федерацияысь кар, Тыва Республика шоркарез, Интыяськемын Енисей шур дурын.


Гурезь Алтай.
Гурезь Алтай (алтай "Туулу Алтай", ӟуч сямен "Горно-Алтайск") - Россия федерацияысь кар, Алтай Республика шоркарез.


Алтай шаер.
Алтай шаер (ӟуч сямен озьы ик "Алтайский край") - Россия Федерациысь субъект. Пыре Сибирской федеральной округе. Административной центрез Барнаул луэ. Бускельёсыз луо Казахстан, Алтай Республика, Кемерово но Выльсибирск улос
Алтай шаер


Барнаул.
Барнаул - Россия Федерациысь кар, Алтай шаерлэн Административной центрез, Интыяськемын Обь шур дурын.


Самара.
Самара (вашкала нимыз "Куйбышев") - Россия федерацияысь кар Самара улослэн Административной центрез, Интыяськемын Волга шур дурын.
Самара улос


Краснодар.
Краснодар (вашкала нимыз "Екатеринодар") - Россия федерацияысь кар, Краснодар шаерлэн административной центрез. Интыяськемын Кубань шур дурын.


Иркутск улос.
Иркутск улос - Россия Федерациысь субъект. Пыре Сибирской федеральной округе. Административной центрез Иркутск луэ. Бускельёсыз луо Саха, Красноярск шаер, Тыва, Бурятия, но Забайкал шаер.


Иркутск.
Иркутск - Россия Федерациысь кар, Иркутск улослэн административной центрез, Интыяськемын Ангара шур дурын.


Челябинск улос.
Челябинск улос - Россия федерацияысь субъект. Пыре Уральской федеральной округе. Административной центрез - Челябинск луэ. Бускельёсыз луо Казахстан, Оренбург улос, Башкирия, Свердлов но Курган улосъёс.


Челябинск.
Челябинск - Россия Федерациысь кар, Челябинск улослэн административной центрез, Интыяськемын Миасс шур дурын.


Оренбург.
Оренбург - Россия Федерациысь кар, Оренбург улослэн административной центрез, Интыяськемын Урал шур дурын.
Россиысь каръёс


Петрозаводск.
Петрозаводск (карел "Petroskoi") – Карел шаерлэн шоркарыз.


Хакасия.
Хакасия (хакас сямен озьы ик Хакас Республиказы) – Россия Федерациысь субъект. Пыре Сибирской федеральной округе. Шоркарез Абакан луэ. Бускельёсыз луо Красноярск шаер, Тыва, Алтай но Кемерово улос.


Абакан.
Абакан (хакас сямен озьы ик "Ағбан") - Россия федерацияысь кар, Хакасия шоркарез, Интыяськемын Абакан шур дурын.


Новосибирск улос.
Новосибирск улос — Россия федерацияысь субъект, Сибирской федеральной округе пыре. Бускель улосъёсыз — Казахстан, Алтай шаер, Кемерово, Томск но Омск улос. Административной центрез - Новосибирск.


Новосибирск.
Новосибирск — Россия федерацияысь кар Новосибирск улослэн административной центрез. Интыяськемын Обь шур дурын.


Омск улос.
Омск улос (ӟуч сямен озьы ик "Омская область") - Россия федерацияысь субъект, Сибирской федеральной округе пыре. Бускель улосъёсыз — Казахстан, Выльсибирск, Томск но Тюмень улос. Административной центрез - Омск.
Омск улос


Омск.
Омск - Россия федерацияысь кар Омск улослэн административной центрез. Интыяськемын Омь шур дурын.


Томск улос.
Томск улос (ӟуч сямен озьы ик "Томская область") - Россия федерацияысь субъект, Сибирской федеральной округе пыре. Бускель улосъёсыз — Ханты-Мансийской автономной округе, Красноярск шаер, Кемерово, Выльсибирск, Омск но Тюмень улос. Административной центрез - Томск.


Томск.
Томск - Россия федерацияысь кар Томск улослэн административной центрез. Интыяськемын Томь шур дурын.


Кемерово улос.
Кемерово улос (ӟуч сямен озьы ик "Кемеровская область") – Россия Федерациысь субъект. Пыре Сибирской федеральной округе. Административной центрез - Кемерово луэ. Бускельёсыз луо Красноярск шаер, Хакасия, Алтай Республика, Алтай шаер, Выльсибирск но Томск улос.


Кемерово.
Кемерово - Россия федерацияысь кар, Кемерово улос административной центрез.


Ханты-Мансийской автономной округ - Югра.
Ханты-Мансийской автономной округ - Россия федерацияысь субъект, Уральской федеральной округе пыре. Бускель улосъёсыз — Тюмень, Свердлов, Коми республика, Ямало-Ненецкой автономной округе, Красноярск шаер но Томск улосъёс. Административной центрез — Ханты мансийск.


Ханты-Мансийск.
Ханты-Мансийск (хант. Ёмвош яке Ёмвоҷ, вашкала нимыз "Остяко-Вогульск") – Ханты-Мансийской автономной округлэн административной центрез.


Коми-Пермяк автономной округ.
Коми-Пермяк автономной округ (Перем коми "Коми-Перем кытш") – Пермь шаерлэн округ. Пыре Приволжской федеральной округе. Шоркарез Кудымкар луэ. Бускельёсыз луо Пермь шаер Коми республика но Киров улос.


Волгоград улос.
Россия Федерациысь субъект. Пыре Лымшор пал федеральной округе. Административной центрез Волгоград луэ. Бускельёсыз луо Казахстан, Астрахань, Ростов, Воронеж но Саратов улосъёсыз.


Волгоград.
Волгоград (вашкала нимъёс "Сталинград" но "Царицын") - Россия федерацияысь кар, Волгоград улос административной центрез.


Ростов улос.
Ростов улос – Россия Федерациысь субъект. Пыре Лымшор пал федеральной округе. Административной центрез Ростов-на-Дону луэ. Бускельёсыз луо Украина, Краснодар шаер, Ставрополь шаер, Калмыкия, Волгоград но Воронеж улосъёс.


Ростов-на-Дону.
Ростов-на-Дону - Россиысь кар, Ростов улослэн административной центрез. Интыяськемын Дон шур дурын.


Дон (шур).
Дон - бадӟым шур Россиын: бызе Тула, Липецк, Воронеж, Волгоград, но Ростов улосъёслэн музъем вылтӥзы. Усе Азов зарезе.


Ульяновск улос.
Ульяновск улос - Россия федерацияысь субъект. Пыре Приволжск федеральной округе. Административной центрез - Ульяновск луэ. Бускельёсыз луо Мордовия, Чувашия, Татария, Самара, Саратов но Пенза улосъёс.


Ульяновск.
Ульяновск - Россия Федерациысь кар, Ульяновск улослэн административной центрез. Интыяськемын Волга шур дурын.


Саратов улос.
Россия Федерациысь субъект. Пыре Приволжской федеральной округе. Административной центрез Саратов луэ. Бускельёсыз луо Казахстан, Самара, Пенза, Тамбов, Воронеж но Волгоград улосъёсыз.


Саратов.
Саратов - Россия федерацияысь кар, Саратов улос административной центрез.


Пенза улос.
Пенза улос – Россия Федерациысь субъект. Пыре Приволжской федеральной округе. Административной центрезез Пенза луэ. Бускельёсыз луо Мордовия, Ульяновск, Саратов, Тамбов но Рязань улосъёс.


Пенза.
Пенза - Россия Федерациысь кар, Пенза улослэн административной центрез, Интыяськемын Сура шур дурын.


Воронеж улос.
Воронеж улос – Россия Федерациысь субъект. Пыре Шор федеральной округе. Административной центрез Воронеж луэ. Бускельёсыз луо Украина, Ростов, Волгоград, Саратов, Тамбов, Липецк, Курск но Белгород улосъёс.


Воронеж.
Воронеж - Россия федерацияысь кар, Воронеж улослэн административной центрез. Интыяськемын Воронеж шур дурын.


Ставрополь шаер.
Ставрополь шаер – Россия Федерациысь субъект. Пыре Уйпал Кавказ федерал округе. Административной центрез Ставурополь луэ. Бускельёсыз луо Калмыкия, Ростов улос, Краснодар шаер, Карачаево-Черкесия, Кабардино-Балкария, Уйпал Осетия, Чечня но Дагестан улосъёс.


Ставрополь.
Ставрополь (вашкала нимыз "Ворошиловск") - Россия федерацияысь кар, Ставрополь шаерлэн административной центрез.


Ӑ.
Ӑ, ӑ — кириллицаысь буква. Чуваш алфавитысь 2-тӥ буква. Возьматэ редукциен [ы] куараез (бигер алфавитысь Ы выллемгес ик).


Ӓ.
Ӓ, ӓ — кириллицаысь буква. Выр пал пор алфавтиысь 2-тӥ буква.


Ә.
Ә, ә — кириллицаысь буква.


Ӛ.
Ӛ, ӛ — кириллицаысь буква. Хантый алфавитысь 11-тӥ буква. Лыдӟиськыны /ɘ/.


Ӕ.
Ӕ, ӕ — кириллицаысь буква. Осетин алфавитысь 2-тӥ буква.


Ғ.
Ғ, ғ — кириллицаысь буква.


Ҕ.
Ҕ, ҕ — кириллицаысь буква.


Ґ.
Ґ, ґ — кириллицаысь буква. Украин алфавитысь 5-тӥ буква.


Ђ.
Ђ, ђ — кириллицаысь буква. Серб алфавитысь 6-тӥ буква.


Ѓ.
Ѓ, ѓ — кириллицаысь буква. Македон алфавитысь 6-тӥ буква.


Є.
Є, є — кириллицаысь буква. Украин алфавитысь 8-тӥ буква.


Ӗ.
Ӗ, ӗ — кириллицаысь буква. Чуваш алфавитысь 9-тӥ буква.


Ӂ.
Ӂ, ӂ — кириллицаысь буква. Молдав кириллица алфавитысь 8-тӥ буква.


Җ.
Җ, җ — кириллицаысь буква.


Ҙ.
Ҙ, ҙ — кириллицаысь буква. Башкир алфавитысь 7-тӥ буква. Лыдӟиськыны [ð].


Ѕ.
Ѕ, ѕ — кириллицаысь буква. Македон алфавитысь 10-тӥ буква.


Ӡ.
Ӡ, ӡ — кириллицаысь буква. Абхаз алфавитысь 19-тӥ буква. Лыдӟиськыны [ʣ].


Ӣ.
Ӣ, ӣ — кириллицаысь буква. Таджик алфавитысь 13-тӥ буква.


І.
І, і — кириллицаысь буква.


Ї.
Ї, ї — кириллицаысь буква. Украин алфавитысь 13-тӥ буква.


Қ.
Қ, қ — кириллицаысь буква.


Ҡ.
Ҡ, ҡ — кириллицаысь буква. Башкир алфавитысь 15-тӥ буква.


Ӄ.
Ӄ, ӄ — кириллицаысь буква.


Ҟ.
Ҟ, ҟ — кириллицаысь буква. Абхаз алфавитысь 26-тӥ буква.


Ҝ.
Ҝ, ҝ — кириллицаысь буква. Азербайджан кириллица алфавитысь 14-тӥ буква.


Ћ.
Ћ, ћ — кириллицаысь буква. Серб алфавитысь 23-тӥ буква.


Ќ.
Ќ, ќ — кириллицаысь буква. Македон алфавитысь 24-тӥ буква.


Ӆ.
Ӆ, ӆ — кириллицаысь буква. Кильдин саам алфавитысь 18-тӥ буква.


Ј.
Ј, ј — кириллицаысь буква.


Љ.
Љ, љ — кириллицаысь буква.


Ӎ.
Ӎ, ӎ — кириллицаысь буква. Кильдин саам алфавитысь 19-тӥ буква.


Ӊ.
Ӊ, ӊ — кириллицаысь буква. Кильдин саам алфавитысь 21-тӥ буква.


Ң.
Ң, ң — кириллицаысь буква.


Ҥ.
Ҥ, ҥ — кириллицаысь буква.


Кагаз.
Кагаз (мукет сямен бумага́, чакланы итал. "bambagia", яке биг. "бумуг, bumuğ")


Њ.
Њ, њ — кириллицаысь буква.


Ө.
Ө, ө — кириллицаысь буква.


Ӫ.
Ӫ, ӫ — кириллицаысь буква.


Ҩ.
Ҩ, ҩ — кириллицаысь буква. Абхаз алфавитысь 32-тӥ буква.


Ҧ.
Ҧ, ҧ — кириллицаысь буква. Абхаз алфавитысь 34-тӥ буква.


Ҏ.
Ҏ, ҏ — кириллицаысь буква. Кильдин саам алфавитысь 27-тӥ буква.


Ҫ.
Ҫ, ҫ — кириллицаысь буква.


Џ.
Џ, џ — кириллицаысь буква.


Ҭ.
Ҭ, ҭ — кириллицаысь буква. Абхаз алфавитысь 39-тӥ буква.


Ӳ.
Ӳ, ӳ — кириллицаысь буква. Чуваш алфавитысь 25-тӥ буква.


Ӱ.
Ӱ, ӱ — кириллицаысь буква.


Ў.
Ў, ў — кириллицаысь буква.


Ұ.
Ұ, ұ — кириллицаысь буква. Казах алфавитысь 29-тӥ буква. Лыдӟиськыны [ʊ].


Ү.
Ү, ү — кириллицаысь буква.


Ӯ.
Ӯ, ӯ — кириллицаысь буква. Таджик алфавитысь 25-тӥ буква.


Һ.
Һ, һ — кириллицаысь буква.


Ҳ.
Ҳ, ҳ — кириллицаысь буква.


Ҷ.
Ҷ, ҷ — кириллицаысь буква. Таджик алфавитысь 30-тӥ буква.


Ӌ.
Ӌ, ӌ — кириллицаысь буква. Хакас алфавитысь 31-тӥ буква.


Ҹ.
Ҹ, ҹ — кириллицаысь буква. Азербайджан кириллица алфавитысь 30-тӥ буква.


Ҽ.
Ҽ, ҽ — кириллицаысь буква. Абхаз алфавитысь 13-тӥ буква.


Ҿ.
Ҿ, ҿ — кириллицаысь буква. Абхаз алфавитысь 13-тӥ буква.


Ӹ.
Ӹ, ӹ — кириллицаысь буква. Выр пал пор алфавитысь 33-тӥ буква.


Ҍ.
Ҍ, ҍ — кириллицаысь буква. Кильдин саам алфавитысь 39-тӥ буква.


Ӭ.
Ӭ, ӭ — кириллицаысь буква. Кильдин саам алфавитысь 41-тӥ буква.


Язьва коми кыл.
Коми-пермяк кыл — Коми кылэн оградэ ик удмурт кыллы уката матын луись кыл. Финн-угор кылъёслэн пермь группаязы пыре (удмурт, коми но коми-пермяк кылъёсын).


Улыг пал пор кыл.
Улыг пал пор кыл – Марий Элын, Башкириын, Татариын, Свердловск улосын, Киров улосын но куд-ог мукет интыосын улӥсь поръёслэн анай кылзы. Марий Элын но котырын улӥсь куд-огез ӟучъёс но бигеръёс тодо пор кылэз, но таӵеослэн лыдзы туж ӧжыт. Россиын улэ ог 451 сюрс улыг пал пор кылэз тодӥсь адямиос (2002).


Бигер кыл.
Бигер кыл (биг. "татар теле, татарча / tatar tele, tatarça")


Узбек кыл.
Узбек кыл (узб. O'zbek tili, O'zbekcha / Ўзбек тили, Ўзбекча)


Авангард (газет).
Авангард – Вавож ёросын удмурт но ӟуч кылын потӥсь газет.


АиФ Удмуртии.
АиФ Удмуртии – Ижын ӟуч кылын кӧня ке аръёс ӵоже потэм рекламаен но иворъёсын общественно-политической газет. Со потэ вал арнялы быдэ одӥг пол. Кылдытӥсез — Сергей Светлов (Козлов). Али уг ни поты.
Эн суралэ та газетэз «АиФ в Удмуртии» нимо газетэн.


Кутскон бам/NewDesignProject-2011.
__NOTOC__ __NOEDITSECTION__
Удмуртлык.
Удмуртия: - - - - - - -;;; - - Гурт возёс - - - - - - - Спорт -
Россиын но дуннеын.
- - - - - - - - - - Культура - Вылӥ технологиос - - - -
Википедиен ужан.
Нырысьсэ лыктэмъёслы - Ужан правилоос но валэктонъёс - Выль статьяез кылдытыны - Копирайт пумысен - Статьяос тупатон но шонертон


Азербайӟан кыл.
Азербайдӟан кыл (аз.Azәrbaycan dili, Azәrbaycanca / Азәрбајҹан дили, Азәрбајҹанҹа)


Киргиз кыл.
Киргиз кыл (кир. Кыргыз тили, Кыргызча)


Турок кыл.
Турок кыл (турок кылын "Türkçe" яке "Türk dili", "Türkiye Türkçesi")


Крым бигер кыл.
Крым бигер кыл (к.биг.Qırımtatar tili, Qırımtatarca / Къырымтатар тили, Къырымтатарча)


Таӟик кыл.
Таӟик кыл (аслаз нимыз - "Тоҷикӣ")


Бӧдёно.
Бӧдёно (латин кылын "Coturnix coturnix") туж ӝог бызьылэ. Чабей но ӟег бусыосы музъем вылэ кар лэсьтэ. Со туж кышкась тылобурдо. Куалектэменыз куд-ог дыръя пегӟыны но уг вала ни: йырзэ гинэ ватэ, нош мугорыз кыре кыле. Озьы тушмонлэсь ватски кожа.


Гордбыж.
Гордбыж (латин кылын "Phoenicurus phoenicurus") кырӟан гурзэ вазь ӵукна ик мытэ. Быгатэ мукет тылобурдоослэсь но гурзэс пуктыны. Син шоры йӧтэ бурдолэн «ӝуась» яркыт быжыз (соя ик чирдӥсьлы ним но сётэмын). Яратоно интыез – лулпу куакъёс. Туж сэзь, лэйкаса кадь лоба. Яратоно сиёнэз – бубылиос.
Пузъёссы вылын гордбыжлэн мумыез но айыез черодэн пуко. Куд-ог аръёсы кык пол но пи потто.


Гырпум.
Гырпум (латин кылын "Ardeidae ") – ӝужыт мугоро тылобурдо. Улэ ву дурын ӝужыт турын пӧлын, кот возь вылын, лоба дыртытэк, кар лэсьтэ турын-куар яке куак пӧлы, сие векчи лулосъёсты-эбекъёсты, чорыгъёсты.


Тылобурдо.
Тылобурдоос (айы но мумы "Malurus cyaneus")
Тылобурдо (латин кылын "Aves").
Таксидермия.
Удмурт Республикаысь Кузебай Герд нимо музейлэн фондэз шаерамы тужгес узырез луэ. Татын 190 сюрслэсь ятыр пӧртэм арбери утиське. Пӧлазы вань тылобурдо но пӧйшур сульдэръёс.


Йыды.
Йыды (латин кылын "Hordeum") – бусыын кизёно будос, валэс ю.


Блинов, Пётр Александрович.
Блинов, Пётр Александрович (1913 -1942) — тодмо удмурт писатель. Вордскиз Ува районысь Пекшур гуртын. Дышетскиз Выль Мултан педтехникумын. Быдӟым Отечественной войнае ас мылкыд каремезъя кошкиз. Фронтын роталэн политрукез луыса ожмаськиз. Быриз Смоленск областез мозмытон дыръя.


Акмаров, Пётр Борисович.
Акмаров, Пётр Борисович – Ижкарысь гурт возёсъя академилэн ректорез, доцент. Вордӥськиз Ува ёросысь Вамья (Родники) гуртын. Тямысэтӥ классозь дышетскиз Вамьяысь школаын, бӧрысь – Нылгаысь шор ёзо школаын. 1979-тӥ арын йылпумъяз Ижысь механикая институтэз. Сое быдтыса, та дырозь ужа Гурт возёсъя академиын. Тырше гурт удысэ научной выльдӥськонъёсты пыӵатон бордын. Гожтӥз ог 15 научной уж.


Венчиков, Анатолий Иванович.
Венчиков, Анатолий Иванович – Ижкарысь гурт возьёсъя академиысь доцент. Вордскемын 1947-тӥ арын Ува ёросысь Луна гуртын. Мултанысь школаез йылпумъяса, Ижкарысь гурт возёсъя институтэ дышетскыны пыриз. Сое быдтэмез бере татчы ик ужаны кылиз. 20 пала научной ужъёс гожтӥз, соос герӟаськемын музъем ужез капчиятонэн.


Гусев В. Г..
Гусев В. Г. (1918-1989) – история наукаосъя кандидат, доцент. Вордӥськиз Пужмезь-Тукля гуртын. Выль Мултанысь педтехникумез быдтыса, дышетӥсь луыса ужаз. Собере дышетсконзэ азьланьтӥз Новгородысь институтын. Быдӟым Отечественной войнаын ожмаськиз. Ож бере ассэ сӥзиз партийной ужлы.


Ермакова, Лия Романовна.
Ермакова (Поторочина), Лия Романовна – врач-невропатолог, медицина наукаосъя кандидат. Вордӥськиз Ува ёросысь Выль Мултан гуртын 8 южтолэзе 1929-тӥ арын. Ижысь школаез йылпумъяса, пыриз дышетскыны татысь ик мединститутэ.Сое быдтыса, тыршиз ординатураын нервной висёнъёсъя кафедраын. Научной ужъёсаз клещевой энцефалит висёнэз эскериз.


Зонов, Иван Матвеевич.
Зонов, Иван Матвеевич – история наукаосъя кандидат, вордӥськиз 1950-тӥ арын Ува ёросысь Огаровцы гуртын. Дышетскиз Удугучин школаын. Пермьысь университетэз йылпумъямез бере ужаз школаын дышетӥсь луыса, собере Ижысь механикая институтын, Удмурт кун университетын дышетћз. Калык кусыпъёсты эскерыса, 12 научной уж гожтӥз.


Кутянова, Людмила Дмитриевна.
Кутянова, Людмила Дмитриевна – поэт, литературовед. Вордӥськиз 1953-тӥ арын Ува ёросысь Вамья гуртын. Нылгаысь школаез йылпумъяса, пыриз Удмурт кун университетэ. Кӧня ке ар ужаз Ува ёросысь школаосын. Собере тыршиз Историяя, кылъя но литературая институтын лаборант но научной сотрудник луыса. Бератаз кутскиз ужаны «Кенеш» журналын литературной сотрудник луыса. Аслаз научной ужъёсаз кылбурет удысысь ужпумъёсты эскере. Нош кылбуръёсаз Людмила Дмитриевна усьтэ удмурт нылкышнолэсь пуш дуннезэ. Солы сетэмын Ашальчи Оки нимо премия.


Романова, Галина Васильевна.
Романова, Галина Васильевна (1950) вордскиз Сухая Видзя гуртын, трос веросъёс, выжыкылъёс, кырӟанъёс гожтӥз. Али ужа «Кенеш» но «Вордскем кыл» журналъёсын. Солэн кылбуръёсыз берыктэмын ӟуч, эстон, бигер но коми кылъёсы.


Суворова, Зоя Витальевна.
Суворова, Зоя Витальевна – Удмурт Элькунысь Дышетонъя но наукая министрлэн воштћсез, педагогика наукаосъя кандидат. Вордскиз Ува ёросысь Косой (Косоево) гуртын 1959-тӥ арын. Можга педучилищеез йылпумъяса, Москваысь Ленин нимо пединститутын дышетскиз. Отӥяз ужаз Ижысь педучилищеын, Дышетӥсьёслэсь тодон-валанзэс будэтон институтын. Педагогикая но психологияя лекциос лыдӟе, научной статьяос гожъя. Ужъёсаз эскере удмурт югдытӥсьёслэсь дышетон удысын ужамзэс, калык педагогикаез.


Чирков, Вячеслав Вениаминович.
Чирков, Вячеслав Вениаминович (1959) – тодосчи. Вордӥськемын Ува ёросысь Пали гуртын. Ужа Ижысь техникая университетын. Студентъёсты усто юртъёс пуктыны дышетэ.


Виноградов, Семён Николаевич.
Виноградов, Семён Николаевич – тодмо калык художник. Вордӥськиз Шайтангуртын, суредъёсаз возьматэ аслаз удмурт калыкезлэсь улэмзэ, ужамзэ но сямъёссэ. Семён Николаевич книгаос гожъя, студентъёсты дышетэ.


Глезденёв, Валерий Васильевич.
Глезденёв, Валерий Васильевич – военной журналист, Афганистанын геройлыко бырыны шедиз. Вордӥськемын со Юмьяшур гуртын.


Загуляева, Валентина Александровна.
Загуляева, Валентина Александровна – удмурт калык артистка. Вордӥськемын Усо (Муважи) гуртын. Театрын со туж быгатыса пӧртэм рольёсты шудэ. Валентина Александровна кырӟаны но туж усто.


Иванов, Иосиф Зотович.
Иванов, Иосиф Зотович – нылпи кылбурчи. Тужгес но тодмо книгаосыз: «Кытын улэ шумпотон?», «Тон но, мон но, ми но тӥ», «Шунды сайка серекъяса». Иосиф Зотович кема аръёс џоже «Алнаш колхозник» газетлэн редакторез луыса ужа.


Лобанов, Юрий Николаевич.
Лобанов, Юрий Николаевич – тодмо суредась, Удмуртилэсь куншетсэ но кунпуссэ кылдытћсь. Вордћськиз Њуння (Старая Юмья) гуртын.


Михайлов, Вячеслав Ильич.
Михайлов, Вячеслав Ильич – суредась, студентъёсын ужа. Аслаз суредъёсаз возьматэ удмурт калыкез, гурт улонэз. Вордӥськемын Писейгуртын.


Нянькина, Лидия Степановна.
Нянькина, Лидия Степановна – Вордӥськемын Серп гуртын. Ужа «Инвожо» журналын. Пичи дырысеныз ик гожъя веросъёс, кылбуръёс. Лыдњись кие вуизы ни «Ваёбыж кар», «Синучкон» книгаосыз.


Оськин, Михаил Алексеевич.
Оськин, Михаил Алексеевич – крезьгурчи. Вордӥськемын Кузьымгуртын. Трос кырӟанъёслы крезьгур гожтӥз, соос пќлысь тужгес но тодмоосыз: «Вамыштоме артэ», «Вера на огпол», «Тон-а со?», «Юнме вождэ поттӥськод».


Постников, Николай Елисеевич.
Постников, Николай Елисеевич – удмурт крезьгурчи, кылбурчи. Ужа Алнашысь культура юртын.


Плотникова, Анна Васильевна.
Плотникова, Анна Васильевна – удмурт крезьгурчи, кырӟась. Баянэн но арганэн шудыса, «Играй, гармонь» телепередачаын вормисе потӥз.


Пугачёв, Емельян Иванович.
Пугачёв, Емельян Иванович (1742 — 1775) – Россиысь крестьян калыклэн азьветлћсез. Ог 23 0 ар талэсь азьло аслаз войскоеныз ортчиз Алнаш музъем вылтӥ. Пугачка шур али но солэсь нимзэ нуллэ.


Романов, Пётр Михайлович.
Романов, Пётр Михайлович – удмурт драмтеатрысь дано артист. Вордӥськемын Асангуртын.


Садовников, Василий Евдокимович.
Садовников, Василий Евдокимович – драматург. Тужгес но тодмо произведениосыз: «Тыло вӧсь», «Туганай но Зара», «Пань-пань-котэм нянь», «Меӵ ярдурын». Вордћськемын Туймыйыл гуртын.


Туганаев, Виктор Васильевич.
Туганаев, Виктор Васильевич – тодосчи-биолог, профессор. Дышетэ Удмурт кун университетын, книгаос гожъя. Нылпиос понна гожтӥз «Коля тодэ 50 будос», «Нош ик Коля сярысь» книгаос. Виктор Васильевич «Удмурт Республика» энциклопедилэн валтӥсь редакторез луэ.


Ходырев, Герман Алексеевич.
Ходырев, Герман Алексеевич – нылпи кылбурчи. Удмурт но ӟуч кылын солэн 20-лэсь уно книгаосыз потэмын. Соос пӧлын: «Милям азбармы», «Кызьы мон будӥ», «Зор, зор, зорые», «Чебеляй». Вордћськемын Алнашын.


Чернов, Пётр Константинович.
Чернов, Пётр Константинович – удмурт писатель. Тужгес тодмо книгаосыз: «Лыз яг», «Кион кар», «Кузьыт шеп», «Атай музъем», «Егит дыр кырӟанъёс».


Шарычев, Юрий Михайлович.
Шарычев, Юрий Михайлович – ӟуч писатель, тодосчи, дышетӥсь. Вордӥськемын Шубино гуртын.


Шихарев, Семён Тарасович.
Шихарев, Семён Тарасович – журналист, писатель, шаерчи. Войнаын ожмаськемын. Тодмо книгаосыз: «Пилемъёс сэрттӥсько», «Пушнер веник», «Лысву вылтӥ», «Тае ум вунэтэ».


Багай Аркаш.
Багай Аркаш (Клабуков, Аркадий Николаевич) – нылпи писатель, поэт, прозаик но фольклорист. Аркадий Николаевич вордскиз 1904-тӥ арын крестьян семьяын Вавож ёросысь Водзи черкогуртын.


Евдокимов, Григорий Петрович.
Евдокимов, Григорий Петрович (вордӥськиз 1918-тӥ арын) – лётчик-штурман, Совето Союзлэн Героез. 1945-тӥ арын Москваын ортчем Вормонлы сӥзем парадэ пыриськиз.


Зорин, Илья Александрович.
Зорин, Илья Александрович – вордскиз Вавож ёросысь Ӝыжолгуртын. Врач но поэт. Быдӟым Отечественной войнае пыриськем мурт.


Ливадченко, Александр Александрович.
Ливадченко, Александр Александрович – выж лэсьтонъя удысын ужась, Вавож ёрослэн нырысетӥ сӥё-дано гражданинэз.


Осокин, Павел Яковлевич.
Осокин, Павел Яковлевич – вордӥськемын Каменный Ключ черкогуртын. Ожмаськиз партизанъёслэн отрядазы. Котыртэме сюрыса, ассэ ачиз гранатаен пуштытӥз.


Радыгин, Анатолий Ильич.
Радыгин, Анатолий Ильич – Россиысь дышетон удысысь сӥё-дано ужась. Пыриськиз Быдӟым Отечественной войнае но 1945-тӥ арын 24 июне Москваын ортчем Вормонлы сӥзем парадэ.


Фёдоровых Михаил Петрович.
Фёдоровых, Михаил Петрович – пыриськиз советско-финской но Быдӟым Отечес-
твенной войнаосы. Ожмаськиз Ханко полуостровез но Ленинград городэз утён понна. Данъямын 3-тӥ степенё Слава орденен, 2-тӥ степенё Отечественной война орденэн, Горд Кизили ньыль орденэн. Совето Союзысь калыкез дышетон удысысь отличник.


Фирекель, Владимир Фёдорович.
Фирекель, Владимир Фёдорович – Россиысь сӥё-дано эмъясь. Вавожысь ёрос больницаын хирург но валтӥсь врач луыса ужаз. Пыриськиз Быдӟым Отечественной войнае.


Хлыбов, Георгий Пантелеевич.
Хлыбов, Георгий Пантелеевич – вордӥськиз 1904-тӥ арын Вавож черкогуртын. Пыриськиз Быдӟым Отечественной войнае. 1944 -тӥ арысен ожмаськиз Италиын партизанъёслэн отрядазы.


Шуравин, Аркадий Николаевич.
Шуравин, Аркадий Николаевич – вордскиз 1918-тӥ арын Водзи черкогуртын. Ужаз Вавож школаын математикая дышетӥсь луыса. 1945-тӥ арын пыриськиз Япониен ожмаськонэ.


Щёткин, Иван Петрович.
Щёткин, Иван Петрович – ужаз историен дышетӥсь луыса Гурезь Пудга шор ёзо школаын. Со гуртлэсь историзэ, калыкез данъян понна, бадӟым уж нуиз. Ожмаськиз Быдӟым Отечественной войнаын. Элькунысьтымы сӥё-дано дышетћсь.


Юшков, Аркадий Семёнович.
Юшков, Аркадий Семёнович – 1988-тӥ арысен «Удмуртия» СПК-лэн кивалтӥсез. 1994-тӥ арысен – Россиысь гурт удысысь сӥё-дано ужась.


Буранов, Георгий Фёдорович.
Буранов, Георгий Фёдорович – 1970-тӥ арын куасэн бызьылонъя ӵошатсконын дуннеысь чемпион луиз. Берлогес Финляндиын, Япониын, Италиын ортчись ӵошатсконъёсын пьедесталлэн вылӥ тубатаз сылӥз, зарни медальёс утылӥз. Али ужа Вотка ёрос администрациын.


Барамзина, Татьяна Николаевна.
Барамзина, Татьяна Николаевна – дышетӥсь. Война кутскем бере ас мылкыдызъя фронтэ кошке. Кышкатэк ожмаське. 1944 -тӥ арын 5-тӥ пӧсьтолэзе 20 тушмонъёсты быдтэ. Сэзь ожмаськемез понна ефрейторлы Татьяна Барамзиналы кулэм бераз «Совето Союзлэн Героез» дано ним сётэмын.


Волкова, Люция Апполосовна.
Волкова, Люция Апполосовна – история наукаосъя кандидат, профессор, ужа Глазовысь педагогикая институтын отечественной историяя кафедралэн кивалтӥсез луыса.


Добрынин, Григорий Борисович.
Добрынин, Григорий Борисович – Глазкарысь спортъя мастер. Выре туризмен.


Золотарёв, Анатолий Иванович.
Золотарёв, Анатолий Иванович – Пожы гуртысь тодосчи-агроном. Будосъёсты нымы-кибыослэсь утёнъя ог 70 научной уж гожтӥз. Быдӟым Отечественной войнаын кышкатэк ожмаськемез понна орденъёсын но медален пусъемын.


Курченко, Надежда Владимировна.
Курченко, Надежда Владимировна – дышетскиз Пониноысь школа-интернатын. Ужаны ӧдъяз бортпроводница луыса. Сухуми-Батуми рейсын тушмон пулялэсь бырыны шедиз. Кышкасьтэм луэмез понна, кулэм бераз Горд Знамя орденэн пусъемын.


Книппер-Чехова, Ольга Леонардовна.
Книппер-Чехова, Ольга Леонардовна – вордскемын Глазкарын. А. П. Чеховлэн кузпалыз. Ужаз театрын актриса луыса.


Логинов, Аркадий Петрович.
Логинов, Аркадий Петрович – Совето Союзлэн Героез. Быдӟым Отечественной войнаын сэзь ожмаськемез понна Ленин, Горд Знамя, Александр Невский но 2-тӥ степенё Отечественной война орденъёсын пусъемын.


Лубнин, Георгий Николаевич.
Лубнин, Георгий Николаевич – сӥё-дано дышетӥсь. Кема аръёс ӵоже ужаз школаын директор луыса, РОНО-ен кивалтӥз, калыкез дышетонъя министрлэн юрттӥсез луыса тыршиз.


Меняйло, Валентина Ивановна.
Меняйло, Валентина Ивановна – шаерысьтымы сӥё-дано артистка. Чебер куараеныз но сцена вылын быгатыса шудэменыз учкисьёсты бордаз кыске.


Максимов, Василий Андрианович.
Максимов, Василий Андрианович – Адамысь удмурт поэт, публицист, тодосчи. Быдӟым Отечественной войнаын ожмаськемын.


Наговицын, Александр Никифорович.
Наговицын, Александр Никифорович – поэт, журналист. Тодмо «Лыкты одно ик» веросэныз но «Туктым» поэмаеныз. Гожъяськиз Эрик, Очко Санко псевдонимъёсын. Сое токма шорысь янгыше уськытӥзы но ыбизы.


Опалев, Иван Васильевич.
Опалев, Иван Васильевич – Совето Союзлэн Героез. Вордскемын но будэмын Удмурт Ключи гуртын. Быдӟым Отечественной войнаын батыр ожмаськемез Ленин, Горд Кизили, Александр Невский но 2-тӥ степенё Отечественной война орденъёсын дунъямын.


Поздеев, Владимир Васильевич.
Поздеев, Владимир Васильевич – филология наукаосъя кандидат. Вордскемын Верх Парзи гуртын.


Пономарёв, Карл Александрович.
Пономарёв, Карл Александрович – история наукаосъя доктор. Дышетон удысын умой ужамез «Знак Почёта», Трудовой Горд Знамя орденъёсын но медальёсын дунъямын.


Пряженников, Александр Павлович.
Пряженников, Александр Павлович – Артёнки гуртысь лётчик. Быдӟым Отечественной войнаын ожмаськиз. Боевой заданизэ быдэстыкуз бырыны шедиз. Тушмонэн кышкатэк жугиськемез дунъямын Горд Знамя, Александр Невский, 1-тӥ степенё Отечественной война но Ленин орденъёсын.


Ушаков, Антон Борисович.
Ушаков, Антон Борисович (1972 - 1995) – Россия Федерациысь Герой, вордскемын Глазовын. Улонэз кысћз Чечняын – пиосмурт ас мугорыныз утиз командирзэ.


Шибанов, Виктор Леонидович.
Шибанов, Виктор Леонидович – филология наукаосъя кандидат, литературовед, критик, доцент, Россиысь Писательёслэн союззылэн ёзмуртэз, поэт. Виктор Леонидовичлэн ог 30 пала печатлам научной ужъёсыз вань.


Щербаков, Георгий Изосимович.
Щербаков, Георгий Изосимович – вордӥськиз Грак ёросысь Порым гуртын. Вань улонзэ со ожгар ужлы сӥзиз. Чечен кун понна кышкатэк ожмаськыкуз бырыны шедиз. Щербаковлэсь нимзэ нуллэ Порымысь школа.


Анисимов, Михаил Васильевич.
Анисимов, Михаил Васильевич (1922 – 1993) – ёросысьтымы Князево гуртын вордскем воргорон. Быдӟым Отечественной война вакытэ пӧртэм фронтъёсын ожмаськиз, кышкасьтэм луэмзэ возьматӥз. 1992-тӥ-1993-тӥ аръёсы Дэбес ёросъя ожын быремъёсты Буре ваён книгаез кылдытонэн кивалтӥз.


Белых, Валентин Леонидович.
Белых, Валентин Леонидович – Удмурт шаерысь тодмо суредась. Вордскемын ёросысьтымы Сенькагуртын 1950-тӥ арын. Дышетскиз Казаньысь художественной училищеын. Со «Алангасарлэн вужерез» фильмлэн художникез. Валентин Леонидовичлэн ужъёсыз кунгож сьӧрын но тодмо. Тросаз суредъёсаз со возьматэ удмурт калыклэсь историзэ.


Будина, Фаина Ивановна.
Будина, Фаина Ивановна – Удмурт Республикаысь калык артистка. Вордскемын Урдумошур гуртын. 1973-тӥ арын быдэстӥз Москваысь Б. В. Щукин нимо вылӥ театральной училищеез. Фаина Ивановна Удмурт драмтеатрын трос њуч но удмурт спектакльёсын пӧртэм рольёсты паймымон усто шудэ.


Ворончихина, Валентина Николаевна.
Ворончихина, Валентина Николаевна – Россия Федерациысь сӥё-дано врач. Валентина Николаевна трос аръёс ӵоже ужа ини Дэбес ёрос эмъяськонниын врач-оториноларинголог луыса. Пельды, нырды яке ньылонды висе ке, вазиське со доры. Лякыт сямо, ӟеч мылкыдо нылкышно котьку тӥледлы юрттоз.


Галичанин, Николай Леонидович.
Галичанин, Николай Леонидович – велосипедэн ворттылонъя спортъя мастер. Вордскемын ёросысьтымы Котёгурт гуртын. Николай Леонидовичлэн нимыз трос сюрс калыкъёслы тодмо. 1991-тӥ арын со СССР-ысь чемпион луиз. Озьы ик со Россиысь чемпион, калыккуспо ӵошатсконъёсы пыриськем спортсмен.


Данилова, Нина Вениаминовна.
Данилова, Нина Вениаминовна – вордскемын Бадӟым Зетым гуртын 1956-тӥ арын. Пичи дыръяз Шуралуд гуртысь школае толалтэ куасэн ветлылӥз. Оло, соку ик Нина Вениаминовна та спортэз яратӥз. Туннэ нуналлы со быдэс Россиялы тодмо спортсмен. Пӧртэм џошатсконъёсын Нина Вениаминовна куасэн котькинлэсь љог бызьылыны быгатэмзэ возьматӥз. Али со Дэбесысь спортъя нылпи школаын тренер луыса ужа. Улэ Нина Вениаминовна Зар.-Медла гуртын.


Ефремов, Николай Галактионович.
Ефремов, Николай Галактионович – ёросысьтымы Канюки гуртын вордскемын. Школаын дышетскыкуз, лётчик луэмез потэ вал. Военной училищеез быдэстэмез бере егит лётчик кышкатэк фронтын ожмаськиз. Одӥгаз ожын со ӝуась самолётсэ, Николай Гастелло сямен ик, тушмон самолёт шоры валтӥз но бырыны шедиз.


Загребин, Павел Александрович.
Загребин, Павел Александрович – 2000-тӥ арын зарни медален Дэбес школаез быдэстӥз. Пичи классъёсын дышетскыкуз яратӥз математикаез но природоведениез. Бадњымгес классъёсын эшъяськиз химиен. Олимпиадаосын вормись луылӥз. Школаез йылпумъяса, Павел Москваысь Ломоносов нимо кун университетын химияя факультетын дышетскиз. 2005-тӥ арын аспирантурае пыриз.


Ившина, Лилия Изосимовна.
Ившина, Лилия Изосимовна – 1971-тӥ арын Дэбес школаез зарни медален йылпумъяз но Свердловскысь архитектурая институтын дышетскиз. Собере Ижевскысь техникая университетын ужаз. Али архитектурая кафедраен кивалтэ.


Малых, Борис Константинович.
Малых, Борис Константинович – Дэбес больницаысь усто врач-хирург, кема аръёс ӵоже хирургияя ёзэн кивалтӥз. Борис Константинович туж быгатыса лэсьтылӥз висись адямиослы секыт операциос. Киыз капчи вал, шуо со сярысь калыкын. Туннэ солэсь нимзэ нуллэ Дэбес черкогуртысь одӥгез ульча.


Осотов, Пётр Викторович.
Осотов, Пётр Викторович – Удмурт Республикаысь сӥё-дано врач. Пётр Викторович ужа Дэбесысь больницаын. Со хирург, усто операциос лэсьтэ. Со сяна, П. В. Осотов – та эмъяськонниысь валтӥсь врач. Трос аръёс ӵоже со кивалтэ ини больницаен.


Перевозчиков, Александр Фёдорович.
Перевозчиков, Александр Фёдорович – Россия Федерациысь сӥё-дано актёр, вордћськемын Вылӥ Четкер гуртын. Александр Фёдорович школаез быдэстэмез бере дышетскиз Свердловскысь театральной училищеын. Али ужа Ижевскысь Мунё театрын. Пиналъёслы со тодмо радиоысь «Чагыр-чагыр дыдыке» но телевидениысь «Питран» передачаосъя.


Поздеева, Апполенария Александровна.
Поздеева, Апполенария Александровна – асьме шаерысь дано дышетӥсь, лингвист. Вордскиз Дэбес черкогуртын, дышетскиз Ленинградын, кема ужаз Удмурт кун университетын. Апполенария Александровна тодмо луэ удмурт кылэз дышетыны гожтэм программаосыныз но книгаосыныз. Со гожтћз «Удмурт кыл грамматика» учебник, соя дышетскизы песянайёсмы но песятайёсмы.


Репина, Любовь Степановна.
Репина, Любовь Степановна – Социалистической Ужысь Герой. Вордскиз Аргуртын. Трос аръёс ӵоже тыршиз «Ижмаш» заводын фрезеровщица луыса. 25 егит ужасьёсты сварщиклэн ужезлы дышетӥз. Л. С. Репиналэн нимыз Удмуртиысь Данъян книгае гожтэмын.


Сунцов, Валерий Юрьевич.
Сунцов, Валерий Юрьевич – спортъя мастер. Дышетскиз Ижевскысь механикая институтын. Валерий Юрьевич ӝог ветлонъя СССР-ысь ӵошатсконъёсын трос пол вормисе потылӥз. Озьы ик Испаниын, Англиын, США-ын но пӧртэм мукет странаосын ортчем џошатсконъёсын В. Ю. Сунцов вормисьёс пӧлын вал. Али ужа республикаысьтымы спорткомитетын. Ӵем вуы-
лэ Дэбесэ анаез доры, юрттэ пинал спортсменъёслы.


Смирнова, Светлана Константиновна.
Смирнова, Светлана Константиновна – политология наукаосъя доктор. Со вордскемын Зармедла гуртын. Дэбес школаез йылпумъяса, Ижевскысь гурт удысъя институтын дышетскиз. Собере Калык хозяйствоя академиез йылпумъяз. Светлана Константиновналэсь вань ӟеч ужъёссэ лыдъяса уд быдты. Со трос ужа егитъёсын, политика удысын но тырше, асьме ёросмы понна но сюлмаське.


Тепляшина, Тамара Ивановна.
Тепляшина, Тамара Ивановна – шаерысьтымы тодмо кылчи. Вордскемын Пичи Кизьна гуртын. Война вакытэ Тамара Ивановна фронтын ожмаськиз. Туннэ нуналлы солэн кылъя сюлэсь трос ужъёсыз потэмын ини, нош Тыловай диалектъя нимысьтыз бадӟым уж лэсьтӥз. Отын возьматэмын Ита шур котырын улӥсь удмуртъёслэн вераськон манерзы.


Ураськина, Надежда Ивановна.
Ураськина, Надежда Ивановна – вордӥськемын 1965-тӥ арын Берёзовка гуртын. Дэбесысь педучилищеез быдэстыса, Удмурт кун университетын дышетскиз. Али Надежда Ивановна Удмурт Элькунысь дышетон удысын йӧскалык ужпумъёсты тодон-эскеронъя институтлэн директорез. Солэн кивалтэмез улсын удмурт кылъя трос учебникъёс но методической книгаос поттэмын ини.


Чувашова, Наталья Петровна.
Чувашова, Наталья Петровна – гурт хозяйство удысысь азинлыко ужась, Социалистической Ужысь Герой. Егит дыръяз колхоз кунянъёсты утялтӥз, война дыръя фронтын ожмаськиз. Тылож дугдэм бере кема аръёс ӵоже скал кыскись луыса ужаз. Сюлмо ужаменыз Наталья Петровна ӝоген быдэс страналы тодмо доярка луиз. Солэн ужез пӧртэм вылӥ наградаосын пусъемын, нимыз Удмурт Республикаысь Данъян книгае пыртэмын.


Шкляев, Николай Егорович.
Шкляев, Николай Егорович – Удмуртиысь дано композитор. Вордскиз Дэбес ёросысь Ӟиллё гуртын. Ижевскысь музыкая училищеез йылпумъяса, Николай Егорович кема аръёс ӵоже удмурт драмтеатрын ужаз, оркестрын шудӥз. Трос спектакльёслы музыка гожтӥз. Калык яратыса кырӟа солэсь «Тон эн вера», «Толӟыло улмопу сяськаос», «Ми озьы но тонэ яратом» кырӟанъёссэ.


Перевощиков, Апполос Иосифович.
Перевощиков, Апполос Иосифович – Удмурт Республикаысь дано актёр, Уйвай гуртын вордӥськемын. Трос аръёс ӵоже со драмтеатрын ужаз, кык пьеса гожтӥз.


Юферева, Ангелина Анатольевна.
Юферева, Ангелина Анатольевна – Удмурт Республикаысь дышетон удысын дано ужась. Ангелина Анатольевна трос аръёс ӵоже Тыловай школаын пиналъёсты математикалы дышетӥз. Котькуд уроксэ тунсыко ортчытъяз, секыт предметэз нылпиослы валамон валэктылӥз.


Ярославцев, Александр Егорович.
Ярославцев, Александр Егорович – Совето Союзлэн Героез. Кема аръёс ӵоже ужаз Дэбес ёросын, татысь ик фронтэ кошкиз. Пӧртэм интыосын кышкатэк ожмаськиз. Тужгес тодмо луиз Днепр шур дурын шимес ож мыныку. Соку лейтенант Ярославцев эшъёсыныз Днепр вамен телефон ез кыскиз. Куинь пол ез чигиськылӥз. Кышкасьтэм боец сое пуляос улын выльысь тупатъяз. Али Ярославцевлэсь нимзэ нуллэ Дэбесысь одӥгез ульча.


Йӧны.
Йӧны (латин кылын "Sonchus oleraceus") – котькыӵе интые пушйыны быгатӥсь будос: бакча убоосын но, возь вылын но, бусыосын но сое пумиталоды. Куартолэзе туж небыт, ненег маке, солэсь шыд ческыт луэ. Витаминэн но узыр та будос. Нош пумемез бере акылес жуг-жаг турынлы пӧрме.


Лӥялгуби.
Лӥялгуби (латин кылын "Armillaria") – ческыт зыно сӥзьыл губи. Будэ лӥялъёс вылын, нюлэс корам интыосын. Будэ кык арня ӵоже, куарусён толэзе. Туж калорийной. Ческыт пӧзьтыса, жарить, тушить, мариновать карыса. Лӥялгубиысь шедьтэмын рак висёнлэсь эмъюм.


Губи.
Губи (латин кылын "Fungi" яке "Mycota")


Ыжлюгы.
Ыжлюгы (латин кылын "Bidens tripartita ") – нюр-кот интыосын пумиськись, бышкиськись будос.
Туж пайдаё: ыжлюгы азӥсь яраосты бурмытэ. Медицина вож нуныосты но та парем будослэн вуэныз пылатыны дэмла.


Будос.
Будос (латин кылын "Plantae")


Чорыг.
Чорыг (латин кылын "Pisces")
Удмурт улосвылысь вуосын 45 вид чорыг пумиське.


Аксакшур.
Аксакшур (ӟуч кылын "Аксак") – вашкала удмурт гурт.


Баграш-Бигра.
Баграш-Бигра – вашкала удмурт гурт. Агрыз карысен кык иськеме пуксемын. Гуртлы 350 арес.


Ильинск.
Ильинск ("Уча") – шаерысьтымы одӥгез тужгес пересез удмурт черкогурт. Вашкала дыръя сое Пужей-Уча шуо вылэм.


Пугачёво.
Пугачёво – ӟуч посёлок. Агрыз городысен 12 иськемын. 1916-тӥ арын Агрыз-Ижевск-Воткинск чугун сюрес лэсьтэмен, татчы нырысь улӥсьёс интыяськизы.


Норья.
Норья – черкогурт. Туж кемалась та интые вуиллям вашкала удмуртъёс.


Улын Юри.
Юри (Улын Юри) – удмурт гурт. Интыяськемын Бугрыш шур дуртӥ, Юри шурлэсь ӝыны иськемын. Вашкала дыръя та интыын, пе, лосьёс трос вылӥллям.


Яган.
Яган (Яган-Кузьминка) - Иж шур кузя интыяськемын та посёлок.


Выль Мӧнья.
Выльгурт яке Выль Мӧнья (ӟуч сямен "Новая Монья") – вашкала удмурт гурт. Азьло татын одӥг ульча гинэ вылэм. Гуртэ пудо вордон комплекс пуктэм бере гурт бадӟымаз.


Гопгурт.
Гопгурт (ӟуч сямен "Гобгурт") – вашкала удмурт гурт. Пуксемын гопе, соин солы сыӵе ним сетӥллям. Гурт одӥг ульчаем гинэ вал. Татчы улыны лыктӥзы Ӵушкам, Тальян, Сюрзи гуртъёсысь улӥсьёс.


Ӝикъя.
Ӝикъя (документъёсъя Лудӟи-Ӝикъя) – туж вашкала удмурт гурт. Пуксемын Лудӟи шур кузя.


Ӟуння.
Ӟуння (Юмга-Омга) – туж вашкала удмурт гурт.


Иткулат.
Иткулат – вашкала удмурт гурт, али со быремын ни.


Льнозавод.
Льнозавод – туж егит гурт, солы 50 арес гинэ. Интыяськемын Калмез шур дуре. Уло татын ӟучъёс но, удмуртъёс но. Ваньзы вуэмын пӧртэм интыосысь. Али отын 216 мурт улэ.


Лудкеч.
Лудкеч яке Луд кеч (лат. "Leporidae")


Кеч.
Кеч (латин кылын "Capra aegagrus hircus", ӟуч кылын "коза") – Bovidae семьяысь гурт пудо-живот.


Покчи кеч.
Покчи кеч яке Кролик (латин кылын "Oryctolagus cuniculus", ӟуч кылын "кролик")
Якшур-Бӧдьяын будэто тӧдьы великан, Калифорниысь великан, азвесь великан но советской шиншилла выжыысь кроликъёсты. Асьсэ кужымен поттӥзы гибридъёс: тӧдьы но Калифорниысь великанэз, тӧдьы но азвесь великанэз.


Кыр кеч.
Кыр кеч (латин кылын "Rupicapra rupicapra", ӟуч кылын "Серна") – Bovidae семьяысь Европалэн но Турцилэн пичи пӧйшур.


Eшак.
Eшак (латин кылын "Equus asinus asinus")


Арбуз.
Арбуз (латин кылын "Citrullus lanatus")


АиФ в Удмуртии.
«АиФ в Удмуртии» — Ижын потӥсь газет, Россиысь АиФ газетлэн улос ватсанъёсыз пӧлысь огез. Сое сурано ӧвӧл Ижын кӧня ке дыр ӵоже потыса улэм АиФ Удмуртии нимо газетэн (али со ӧвӧл ни), озьы ик, эн суралэ сое «Аргументы в Ижевске» нимо интернет-проектэн (адресэз http://aifudm.net).


Алгази.
Алгази (латин кылын "Oenanthe oenanthe", ӟуч кылын "каменка") – туж чырткем тылобурдо, солэсь ноку но тэк пукемзэ уд адӟы: я музъем вылтӥ тэтча, я омыретӥ нымы-кибыос сьӧры уйылӥське. Асьме пала со вуэ куарпотон толэзьлэн кутсконаз, шуныт палъёсы августэ кошке.


Латин кыл.
Латин кыл (латин кылын "latina" яке "lingua latina")


Кокман.
Кокман – вашкала, пужым яг пӧлын сылӥсь ӟуч посёлок. Солы 160 ареслэсь трос ини. Азьло татын леспромхоз вал. Калык нюлэс бордын ужаз: сир поттӥз, писпу кораз. Вал татын бадӟым нылпи юрт. Посёлоке вуизы немец семьяос, татчы выжы лэзизы. Ӟуч писательлэн Антон Павлович Чеховлэн (1860-1904) кышноезлэн О. Л. Книппер-Чеховалэн ӵыжы-выжыосыз та интыосын герӟаськемын.


Архалин.
Архалин – Красногорскысен 15 иськемын сылӥсь гурт. Уло отын удмуртъёс но ӟучъёс. Но ваньмыз ӟуч сямен верасько. Вань клубзы, магазинзы, медпунктсы но школазы. Удмурт кылэз уг дышето.


Муш (нымы-кибы).
Муш (латин кылын "Anthophila") – адямилэн кемалась дырысен сюдӥсез но вордӥсез. Мушъёс быдэс музъем вылын уло. Сёто адямилы чечы, сюсь, яд. Мушъёс уло семьяен чуркаын.
Зурмуш – айы муш. Со уг ужа, чечы уг бича, дасьсэ сие, соин мушкасьёс зурмушъёслэсь мозмытскыны тыршо.


Силем.
Силем – ӟуч гурт. Нимыз «си льӧм» шуэмлэсь пӧрмемын. Татын туж трос льӧмпуос будо. Льӧмез удалтэ. Мукет гуртъёсысь но адямиос татчы льӧманы ветлылӥзы.


Тукташ.
Тукташ – одӥг гинэ кузь урамо удмурт гурт. Та гуртлы инты 1780-тӥ арын сайкем Тукташ Поторочин. Али гурт будэ, сяськая. Кылдо егит семьяос. Улэ татын 82 адями – тыршись, умоезлы гинэ оскись калык.


Ӵуж чорыг.
Ӵуж чорыг (чуваш кылын "сарă пулă" латин кылын "Acipenser gueldenstaedtii")


Аркашев, Иван Иванович.
Иван Иванович Аркашев – тодмо корреспондент, трос аръёс ӵоже ужаз Удмурт радиоын, шаерысьтымы сӥё-дано журналист. Вордскиз Ожмос-Пурга гуртын.


Арлан.
Арлан (латин кылын "Cricetus cricetus") – пичигес пӧйшур. Йырйись выжыысь лулос, гуын улэ, будосъёс-лэсь тысьёссэс сие. Зарни ю тулкымен гыась бусыосысь пумиталод арланэз. Ым тросаз со тысь тыре, бамъёсыз пезьдоно кадь луо. Озьы дыртэ караз. Ӵем дыръя изе, кӧтыз сюмаку гинэ султыса, гужем дасям ю тысьсэ, кушманзэ но мукет сиёнъёссэ йыръе.


Кенэм.
Кенэм (латин кылын "Cannabis sativa") – ӝужыт будос, азьвыл аръёсы вӧй поттон вылысь кизё вылэм.


Кыны.
Кыны (латин кылын "Thymallus") – чылкыт шуръёсын гинэ улӥсь бадӟым чорыг.


Нальым.
Нальым (латин кылын "Lota lota"; ӟуч кылын "налим") – 50-60 сантиметръем чорыг, яратэ чылкыт но салкым вуосты. шуръёсамы xем пумиськылэ.


Кый.
Кый (латин кылын "Serpentes") – Тэлетӥ ветлыку, кыйёсты адӟыны луоно. Улон инты соос кот


Дубка.
Дубка (ӟуч кылын "Дубки") – ӟуч гурт. Сое кылдытӥзы Юрмалай гуртысь яна потэмъёс XX даурлэн 20-тӥ аръёсаз. 1970-тӥ аръёсы гурт быриз.


Арыслан.
Арыслан яке Арслан (лат. "Panthera leo", ӟуч "Лев") – бадӟым пӧйшур.


Бадӟым панда.
Бадӟым панда (латин кылын "Ailuropoda melanoleuca ") – бадӟым пӧйшур.


Пичи панда.
Пичи панда яке Горд панда (латин кылын "Ailurus fulgens") – пичи пӧйшур.


Коӵыш.
Коӵыш (латин кылын "Felis catus" яке "Felis silvestris catus") – пичи пӧйшур.


Коала.
Коала (латин кылын "Phascolarctos cinereus") – пичи пӧйшур.


Носорог.
Носорог (латин кылын "Rhinocerotidae ") – бадӟым пӧйшур.


Жираф.
Жираф (латин кылын "Giraffa camelopardalis") – Giraffidae семьяысь Африкалэн бадӟым пӧйшур.


Слон.
Слон (латин кылын "Elephantidae") – бадӟым пӧйшур.


Страус.
Страус (латин кылын "Struthio camelus") – бадӟым тылобурдо.


Тылобурдо грипп.
Тылобурдо грипп () вуонлы кышкытлык вуоно тулыс гинэ кылдыны быгатоз. Кызьы возьмато берло эскеронъёс, элькунамы тылобурдо грипп ноку но овол пусъемын.


Таксидермия.
Таксидермия, грек кылысь берыктыса, τάξις ("таксис") возьматэ «дасян» шуэмез, нош δέρμα ("дерма") - «ку». Тылобурдолэсь, пöйшурлэсь сульдэр лэсьтӥсь муртэ таксидермист шуо.


Коӵо.
Коӵо (латин кылын "Pica pica") – бадӟым тылобурдо.
Коӵоез, куакаез кутон понна, ӟичы кулэм улэ аналскылэ.


Куака.
Куака (латин кылын "Corvus cornix") – бадӟым тылобурдо.
Куакаез, сьӧд куакаез, коӵоез кутон понна, ӟичы кулэм улэ аналскылэ.


Сьӧд куака.
Сьӧд куака (латин кылын "Corvus corone") – бадӟым тылобурдо.
Куакаез, сьӧд куакаез, коӵоез кутон понна, ӟичы кулэм улэ аналскылэ.


Сьӧд душес.
Сьӧд душес (латин кылын "Milvus migrans") – бадӟым тылобурдо.


Тэль коӵо.
Тэль коӵо (латин кылын "Lanius excubitor") – бадӟым тылобурдо.


Сундур.
Сундур – гурт. Тодмо удмурт культуралы сӥзем центреныз.


Сьӧд тополь.
Сьӧд тополь (латин кылын "Populus nigra ") – ивовой семействоысь писпу.
Сьӧд тополь пумиське Кам, Ватка, шергес Кильмезь но Чупчи шуръёс кузя. Будэ 20 м љужда. Яратэ вуж ӧръёсты, будэ луоё интыосын.


Тӧдьы тополь.
Тӧдьы тополь (латин кылын "Populus alba") – ивовой семействоысь писпу.


Тополь.
Тополь (латин кылын "Populus") – ивовой семействоысь писпу.
Удмурт шаерын 9 пумо, соос пӧлысь 3-ез интыысь писпуос: "пипу" (яке "куалекъясь тополь"), "тӧдьы тополь, сьӧд тополь".


Бальзамической тополь.
Бальзамической тополь (латин кылын "Populus balsamifera") – ивовой семействоысь писпу.


Пипу.
Пипу яке Куалекъясь тополь (латин кылын "Populus tremula") – ивовой семействоысь писпу.
Пипу одӥгез нюлэс кылдытӥсь писпу, кыз, кызьпу но пужым бере. Ӝуждалаез ог 30 м, вӧлме кидысэн но выжыысь пушъетъёсыныз. Будэ лысо но суро нюлэсъёсын, туж шер нимысьтыз тэль кылдытэ. Яратэ супесчаной но суглинистой муосты. Ӵем будэ корам но сутскем бервылъёсын.


Мексикаысь тополь.
Мексикаысь тополь (латин кылын "Populus mexicana") – ивовой семействоысь писпу.


Юньнаньысь тополь.
Юньнаньысь тополь (латин кылын "Populus yunnanensis") – ивовой семействоысь писпу.


Евфратысь тополь.
Евфратысь тополь (латин кылын "Populus euphratica" яке "Populus diversifolia") – ивовой семействоысь писпу.


Лыз тополь.
Лыз тополь (латин кылын "Populus pruinosa") – ивовой семействоысь писпу.


Анкара.
Анкара (турок кылын Ankara) — Турцилэн шоркарез.


Баку.
Баку (аз. "Bakı") — Азербайӟанлэн шоркарез.


Андорра-ла-Велья.
Андорра-ла-Велья (каталан кылын Andorra la Vella) яке Андорра-ла-Вьеха (испан кылын Andorra la Vieja) — Андорралэн шоркарез.


Астана.
Астана (казак но ӟуч кылын "Астана", Вашкала нимыз "Акмола, Акмолинск, Целиноград") — Казакстанлэн шоркарез.


Афины.
Афины (грек кылын Αθήνα) — Грецилэн шоркарез.


Белград.
Белград (серб кылын "Београд, Beograd") — Сербилэн шоркарез.


Берн.
Берн (немец кылын "Bern", француз кылын "Berne", итальян но рето-роман кылын "Berna") — Швейцарилэн шоркарез.


Дунай.
Дунай шур (,,,,) — шунды ӝужан пал Европаысь бадӟым шур.


Кызылырмак.
Кызылырмак шур (турок кылын "Kızılırmak" Турциын.


Ешильырмак.
Ешильырмак шур (турок кылын "Yeşilırmak" Турциын.


Джейхан (шур).
Джейхан шур (турок кылын "Ceyhan nehri" яке "Ceyhan ırmağı") — бадӟым шур Турциын.


Сейхан (шур).
Сейхан шур (турок кылын "Seyhan nehri" яке "Seyhan ırmağı") — бадӟым шур Турциын.


Сакарья (шур).
Сакарья шур (турок кылын "Sakarya nehri" яке "Sakarya ırmağı") — бадӟым шур Турциын.


Манавгат (шур).
Манавгат шур (турок кылын "Manavgat çayı", "Manavgat nehri" яке "Manavgat ırmağı") — бадӟым шур Турциын.


Гедиз.
Гедиз шур (турок кылын "Gediz nehri" яке "Gediz ırmağı") — бадӟым шур Турциын.


Бадӟым Мендерес.
Бадӟым Мендерес шур (турок кылын "Büyük Menderes") — бадӟым шур Турциын.


Пичи Мендерес.
Пичи Мендерес шур (турок кылын "Küçük Menderes") — пичи шур Турциын.


Эргене.
Эргене шур (турок кылын "Ergene nehri") — бадӟым шур Турциын.


Руанда кыл.
Руанда кыл (руанда кылын "Ikinyarwanda" яке "Ururimi rw'Ikinyarwanda")
Диалектъёсыз: "ikireera, ikigoyi, igisoozo, igikiga, igishobyo, oluciga, igihavu, ururashi, amashi, ikiyaaka, ikinyanduga".


Рунди кыл.
Рунди кыл (рунди кылын "Ikirundi" яке "Ururimi rw'Ikirundi")


Браззавиль.
Браззавиль (француз но лингала кылын Brazzaville) — Конголэн шоркарез.


Бужумбура.
Бужумбура (рунди но француз кылын "Bujumbura") — Бурундилэн шоркарез.


Алжир (кар).
Алжир (араб مدينة الجزائر, француз кылын Alger) — Алжирлэн шоркарез.


Джибути (кар).
Джибути (араб جيبوتي‎, француз кылын Ville de Djibouti) — Джибутилэн шоркарез.


Котону.
Котону (француз кылын "Cotonou") — Бенинлэн шоркарез.


Порто-Ново.
Порто-Ново (француз кылын Porto-Novo) — Бенинлэн шоркарез.


Дакар.
Дакар (француз кылын Ville de Dakar) — Сенегаллэн шоркарез.


Абуджа.
Абуджа (англи Abuja, йоруба кылын Abùjá) — Нигерилэн шоркарез.


Аддис-Абеба.
Аддис-Абеба (амхара кылын አዲስ አበባ) — Эфиопилэн шоркарез.


Аккра.
Аккра (англи кылын Accra) — Ганалэн шоркарез.


Антананариву.
Антананариву (малагасий но француз кылын Antananarivo) — Мадагаскарлэн шоркарез.


Асмэра.
Асмэра (тигринья кылын ኣስመራ, араб أسمرة ‎) — Эритреилэн шоркарез.


Бамако.
Бамако (француз кылын Bamako) — Малилэн шоркарез.


Банги.
Банги (француз кылын Bangui, санго кылын Kötä gbätä tî Bangî) — Шор Африкаысь Республикалэн шоркарез.


Банжул.
Банжул (англи кылын Banjul) — Гамбилэн шоркарез.


Бисау.
Бисау (португал кылын Bissau) — Гвинея-Бисаулэн шоркарез.


Виктория (Сейшел шормуӵъёс).
Виктория (англи но француз кыл Victoria, сейшел кыл Viktorya) — Сейшел шормуӵъёслэн шоркарез.


Виндхук.
Виндхук (англи но африкаанс кыл Windhoek, немец кыл Windhuk) — Намибилэн шоркарез.


Габороне.
Габороне (англи но тсвана кыл Gaborone) — Ботсваналэн шоркарез.


Додома.
Додома (суахили но англи кыл Dodoma) — Танзанилэн шоркарез.


Каир.
Каир (араб кыл القاهرة‎‎) — Египетлэн шоркарез.


Кампала.
Кампала (англи но суахили кылын Kampala) — Угандалэн шоркарез.


Кигали.
Кигали (руанда но англи кылын Kigali) — Руандалэн шоркарез.


Киншаса.
Киншаса (француз кылын Ville de Kinshasa) — Демократической Республика Конголэн шоркарез.


Конакри.
Конакри (англи кылын Conakry) — Гвинеилэн шоркарез.


Тӧдьы гондыр.
Тӧдьы гондыр (латин кылын "Ursus maritimus") – бадӟым пӧйшур.


Америкаысь сьӧд гондыр.
Америкаысь сьӧд гондыр (латин кылын "Ursus americanus") – бадӟым пӧйшур.


Азиысь сьӧд гондыр.
Азиысь сьӧд гондыр (латин кылын "Ursus thibetanus") – бадӟым пӧйшур.


Америкаысь сутэр.
Америкаысь сутэр (латин кылын "Ribes americanum") –


Либревиль.
Либревиль (француз кылын Libreville) — Габонлэн шоркарез.


Рябинина, Зинаида Кирилловна.
Зинаи́да Кири́лловна Ряби́нина (ныл дыр нимтулыз Ва́хрушева) — «Удмурт дунне» газетлэн валтӥсь редакторез.


Лилонгве.
Лилонгве (ньянджа но англи кылын Lilongwe) — Малавилэн шоркарез.


Ломе.
Ломе (француз кылын Lomé) — Тоголэн шоркарез.


Луанда.
Луанда (португал кылын Luanda) — Анголалэн шоркарез.


Лусака.
Лусака (англи кылын Lusaka) — Замбилэн шоркарез.


Масеру.
Масеру (сесото но англи кылын Maseru) — Лесотолэн шоркарез.


Малабо.
Малабо (испан но француз кылын Malabo) — Экваторысь Гвинеилэн шоркарез.


Мапуту.
Мапуту (португал кылын Maputo) — Мозамбиклэн шоркарез.


Мбабане.
Мбабане (свати кылын ÉMbábáne, англи кылын Mbabane) — Свазилендлэн шоркарез.


Могадишо.
Могадишо (сомали кылын Muqdisho яке Xamar, араб кылын مقديشو‎) — Сомалилэн шоркарез.


Монровия.
Монровия (англи кылын Monrovia) — Либерилэн шоркарез.


Морони.
Морони (араб кылын موروني) — Комор шормуӵъёслэн шоркарез.


Найроби.
Найроби (суахили но англи кылын Nairobi) — Кенилэн шоркарез.


Нджамена.
Нджамена (араб кылын إنجامينا‎‎ француз кылын Ndjamena) — Чадлэн шоркарез.


Ниамей.
Ниамей (француз кылын Niamey) — Нигерлэн шоркарез.


Нуакшот.
Нуакшот (араб кылын نواكشوط‎‎ яке انواكشوط француз кылын Nouakchott) — Мавританилэн шоркарез.


Порт-Луи.
Порт-Луи (француз кылын Port Louis) — Маврикийлэн шоркарез.


Прая.
Прая (португал кылын Praia) — Кабо-Верделэн шоркарез.


Претория.
Претория (англи кылын Pretoria) — Лымшор Африкаысь Республикалэн шоркарез.


Рабат.
Рабат (араб кылын الرباط‎‎) — Марокколэн шоркарез.


Сан-Томе (кар).
Сан-Томе (португал кылын São Tomé‎‎) — Сан-Томе но Принсипилэн шоркарез.


Триполи.
Триполи (араб кылын طرابلس ‎‎) — Ливилэн шоркарез.


Тунис (кар).
Тунис (араб кылын تونس‎‎ ‎‎) — Тунислэн шоркарез.


Уагадугу.
Уагадугу (француз кылын Ouagadougou) — Буркина Фасолэн шоркарез.


Фритаун.
Фритаун (англи кылын Freetown) — Сьерра-Леонелэн шоркарез.


Хараре.
Хараре (англи кылын Harare) — Зимбабвелэн шоркарез.


Хартум.
Хартум (араб кылын الخرطوم‎‎) — Суданлэн шоркарез.


Ямусукро.
Ямусукро (француз кылын Yamoussoukro) — Кот-д’Ивуарлэн шоркарез.


Яунде.
Яунде (француз кылын Yaoundé) — Камерунлэн шоркарез.


Тӧдьы быжо ӧрӟи.
Тӧдьы быжо ӧрӟи (латин кылын "Haliaeetus albicilla "), бадӟым сьöсь тылобурдо.


Дуэ.
Дуэ (латин кылын "Camelus") – Дуэ семьяысь бадӟым пӧйшур.


Дуэтаба.
Дуэтаба (латин кылын "Malva") –


Ӟазег.
Ӟазег (латин кылын "Anser" etc. spp.), бадӟым тылобурдо.


Кыр ӧрӟи.
Кыр ӧрӟи (латин кылын "Aquila nipalensis"), бадӟым сьöсь тылобурдо.


Америкаысь арыслан.
Америкаысь арыслан (латин кылын "Panthera leo atrox") – фоссил бадӟым пӧйшур.


Пещерной арыслан.
Пещерной арыслан яке Пещерной арслан (латин кылын "Panthera leo spelaea") – фоссил бадӟым пӧйшур.


Пещерной гондыр.
Пещерной гондыр (латин кылын "Ursus spelaeus") – фоссил бадӟым пӧйшур.


Тол Универсиада 2011.
27-тӥ январьысен 6-тӥ февралёзь Турциысь Эрзурум городын ортчоз дуннеысь студентъёслэн 25-тӥ Тол универсиадазы. Та ӵошатсконэ 57 странаысь 2 сюрс 900 пала спортсмен пыриськоз.
Медальъёс.
23px 23px 23px 23px 23px 23px 23px 23px 23px 23px 23px


Малайя гондыр.
Малайя гондыр (латин кылын "Helarctos malayanus") – бадӟым пӧйшур.


Флоридаысь пещерной гондыр.
Флоридаысь пещерной гондыр (латин кылын "Tremarctos floridanus") – фоссил бадӟым пӧйшур.


Эрзурум.
Эрзурум (турок кылын Erzurum) — Турцилэн уйпал-шунды ӝужан палаз интыяськем кар.


Артвин.
Артвин (турок кылын Artvin) — Турцилэн уйпал-шунды ӝужан палаз интыяськем кар.


Ризе.
Ризе (турок кылын Rize) — Турцилэн уйпал-шунды ӝужан палаз интыяськем кар.


Ардахан.
Ардахан (турок кылын Ardahan) — Турцилэн уйпал-шунды ӝужан палаз интыяськем кар.


Карс.
Карс (турок кылын Kars) — Турцилэн уйпал-шунды ӝужан палаз интыяськем кар.


Гюмюшхане.
Гюмюшхане (турок кылын Gümüşhane) — Турцилэн уйпал-шунды ӝужан палаз интыяськем кар.


Байбурт.
Байбурт (турок кылын Bayburt) — Турцилэн уйпал-шунды ӝужан палаз интыяськем кар.


Гиресун.
Гиресун (турок кылын Giresun) — Турцилэн уйпал-шунды ӝужан палаз интыяськем кар.


Трабзон.
Трабзон (турок кылын Trabzon) — Турцилэн уйпал-шунды ӝужан палаз интыяськем кар.


Эдирне.
Эдирне (турок кылын Edirne) — Турцилэн (Шунды ӝужан Фракилэн) уйпал-шунды пуксён палаз интыяськем кар.


Кыркларели.
Кыркларели (турок кылын Kırklareli) — Турцилэн (Шунды ӝужан Фракилэн) уйпал-шунды пуксён палаз интыяськем кар.


Текирдаг.
Текирдаг (турок кылын Tekirdağ) — Турцилэн (Шунды ӝужан Фракилэн) уйпал-шунды пуксён палаз интыяськем кар.


Стамбул.
Стамбул (турок кылын İstanbul) — Турцилэн уйпал-шунды пуксён палаз (Шунды ӝужан Фракиын но Анатолиын) интыяськем кар.


Чанаккале.
Чанаккале (турок кылын Çanakkale) — Турцилэн уйпал-шунды пуксён палаз (Анатолиын) интыяськем кар.


Измит.
Измит (турок кылын İzmit) — Турцилэн уйпал-шунды пуксён палаз интыяськем кар.


Ялова.
Ялова (турок кылын Yalova) — Турцилэн уйпал-шунды пуксён палаз интыяськем кар.


Бурса.
Бурса (турок кылын Bursa) — Турцилэн уйпал-шунды пуксён палаз интыяськем Кар.


Балыкесир.
Балыкесир (турок кылын Balıkesir) — Турцилэн уйпал-шунды пуксён палаз интыяськем кар.


Биледжик.
Биледжик (турок кылын Bilecik) — Турцилэн уйпал-шунды пуксён палаз интыяськем кар.


Адапазары.
Адапазары (турок кылын Adapazarı) — Турцилэн уйпал-шунды пуксён палаз интыяськем кар.


Дюздже.
Дюздже (турок кылын Düzce) — Турцилэн уйпал-шунды пуксён палаз интыяськем кар.


Болу.
Болу (турок кылын Bolu) — Турцилэн уйпал-шунды пуксён палаз интыяськем кар.


Зонгулдак.
Зонгулдак (турок кылын Zonguldak) — Турцилэн уйпал палаз интыяськем кар.


Карабюк.
Карабюк (турок кылын Karabük) — Турцилэн уйпал палаз интыяськем кар.


Бартын.
Бартын (турок кылын Bartın) — Турцилэн уйпал палаз интыяськем кар.


Кастамону.
Кастамону (турок кылын Kastamonu) — Турцилэн уйпал палаз интыяськем кар.


Чанкыры.
Чанкыры (турок кылын Çankırı) — Турцилэн уйпал палаз интыяськем кар.


Синоп.
Синоп (турок кылын Sinop) — Турцилэн уйпал палаз интыяськем кар.


Самсун.
Самсун (турок кылын Samsun) — Турцилэн уйпал палаз интыяськем кар.


Амасья.
Амасья (турок кылын Amasya) — Турцилэн уйпал палаз интыяськем кар.


Чорум.
Чорум (турок кылын Çorum) — Турцилэн уйпал палаз интыяськем кар.


Кырыккале.
Кырыккале (турок кылын Kırıkkale) — Турцилэн шор палаз интыяськем кар.


Кыршехир.
Кыршехир (турок кылын Kırşehir) — Турцилэн шор палаз интыяськем кар.


Йозгат.
Йозгат (турок кылын Yozgat) — Турцилэн шор палаз интыяськем кар.


Невшехир.
Невшехир (турок кылын Nevşehir) — Турцилэн шор палаз интыяськем кар.


Кайсери.
Кайсери (турок кылын Kayseri) — Турцилэн шор палаз интыяськем кар.


Аксарай.
Аксарай (турок кылын Aksaray) — Турцилэн шор палаз интыяськем кар.


Конья.
Конья (турок кылын Konya) — Турцилэн шор палаз интыяськем кар.


Нигде.
Нигде (турок кылын Niğde) — Турцилэн лымшор палаз интыяськем кар.


Кахраманмараш.
Кахраманмараш (турок кылын Kahramanmaraş) — Турцилэн лымшор палаз интыяськем кар.


Османие.
Османие (турок кылын Osmaniye) — Турцилэн лымшор палаз интыяськем кар.


Адана.
Адана (турок кылын Adana) — Турцилэн лымшор палаз интыяськем кар.


Газиантеп.
Газиантеп (турок кылын Gaziantep) — Турцилэн лымшор палаз интыяськем кар.


Килис.
Килис (турок кылын Kilis) — Турцилэн лымшор палаз интыяськем кар.


Антакья.
Антакья (турок кылын Antakya) — Турцилэн лымшор палаз интыяськем кар.


Мерсин.
Мерсин (турок кылын Mersin) — Турцилэн лымшор палаз интыяськем кар.


Караман.
Караман (турок кылын Karaman) — Турцилэн лымшор палаз интыяськем кар.


Анталья.
Анталья (турок кылын Antalya) — Турцилэн лымшор палаз интыяськем кар.


Бурдур.
Бурдур (турок кылын Burdur) — Турцилэн лымшор-шунды пуксён палаз интыяськем кар.


Ыспарта.
Ыспарта (турок кылын Isparta) — Турцилэн лымшор-шунды пуксён палаз интыяськем кар.


Мугла.
Мугла (турок кылын Muğla) — Турцилэн лымшор-шунды пуксён палаз интыяськем кар.


Эскишехир.
Эскишехир (турок кылын Eskişehir Турцилэн шунды пуксён палаз интыяськем кар.


Афьон-Карахисар.
Афьон-Карахисар яке Афьон (турок кылын Afyonkarahisar яке Afyon) — Турцилэн шунды пуксён палаз интыяськем кар.


Кютахья.
Кютахья (турок кылын Kütahya) — Турцилэн шунды пуксён палаз интыяськем кар.


Ушак.
Ушак (турок кылын Uşak) — Турцилэн шунды пуксён палаз интыяськем кар.


Маниса.
Маниса (турок кылын Manisa) — Турцилэн шунды пуксён палаз интыяськем кар.


Измир.
Измир (турок кылын İzmir) — Турцилэн шунды пуксён палаз интыяськем кар.


Айдын.
Айдын (турок кылын Aydın) — Турцилэн шунды пуксён палаз интыяськем кар.


Денизли.
Денизли (турок кылын Denizli) — Турцилэн шунды пуксён палаз интыяськем кар.


Шанлыурфа.
Шанлыурфа (турок кылын Şanlıurfa) — Турцилэн лымшор-шунды ӝужан палаз интыяськем кар.


Адыяман.
Адыяман (турок кылын Adıyaman) — Турцилэн лымшор-шунды ӝужан палаз интыяськем кар.


Мардин.
Мардин (турок кылын Mardin) — Турцилэн лымшор-шунды ӝужан палаз интыяськем кар.


Диярбакыр.
Диярбакыр (турок кылын Diyarbakır) — Турцилэн лымшор-шунды ӝужан палаз интыяськем кар.


Батман.
Батман (турок кылын Batman) — Турцилэн лымшор-шунды ӝужан палаз интыяськем кар.


Сиирт.
Сиирт (турок кылын Siirt) — Турцилэн лымшор-шунды ӝужан палаз интыяськем кар.


Шырнак.
Шырнак (турок кылын Şırnak) — Турцилэн лымшор-шунды ӝужан палаз интыяськем кар.


Хаккяри.
Хаккяри (турок кылын Hakkâri) — Турцилэн лымшор-шунды ӝужан палаз интыяськем кар.


Битлис.
Битлис (турок кылын Bitlis) — Турцилэн шунды ӝужан палаз интыяськем кар.


Ван (кар).
Ван (турок кылын Van) — Турцилэн шунды ӝужан палаз интыяськем кар.


Сивас.
Сивас (турок кылын Sivas) — Турцилэн шор палаз интыяськем кар.


Токат.
Токат (турок кылын Tokat) — Турцилэн уйпал палаз интыяськем кар.


Ыгдыр.
Ыгдыр (турок кылын Iğdır) — Турцилэн шунды ӝужан палаз интыяськем кар.


Агры.
Агры (турок кылын Ağrı) — Турцилэн шунды ӝужан палаз интыяськем кар.


Муш (кар).
Муш (турок кылын Muş) — Турцилэн шунды ӝужан палаз интыяськем кар.


Бингёль.
Бингёль (турок кылын Bingöl) — Турцилэн шунды ӝужан палаз интыяськем кар.


Малатья.
Малатья (турок кылын Malatya) — Турцилэн шунды ӝужан палаз интыяськем кар.


Элязыг.
Элязыг (турок кылын Elazığ) — Турцилэн шунды ӝужан палаз интыяськем кар.


Тунджели.
Тунджели (турок кылын Tunceli) — Турцилэн шунды ӝужан палаз интыяськем кар.


Эрзинджан.
Эрзинджан (турок кылын Erzincan) — Турцилэн шунды ӝужан палаз интыяськем кар.


Орду.
Орду (турок кылын Ordu) — Турцилэн уйпал палаз интыяськем кар.


Данилов, Пётр Павлович.
Директор и Художник-постановщик. Лауреат Государственной премии Удмуртской Республики, Заслуженный деятель искусств Удмуртской Республики.


Братислава.
Братислава (словак кылын Bratislava) — Словакилэн шоркарез.


Брюссель.
Брюссель (нидерланд кылын Brussel, француз кылын Bruxelles) — Бельгилэн шоркарез.


Бухарест.
Бухарест (румын кылын Bucureşti) — Румынилэн шоркарез.


Вадуц.
Вадуц (немец кылын Vaduz) — Лихтенштейнлэн шоркарез.


Валлетта.
Валлетта (Мальта кылын Belt Valletta, Англи кылын Valletta) — Мальталэн шоркарез.


Вена.
Вена (немец кылын Wien) — Австрилэн шоркарез.


Вильнюс.
Вильнюс (литва кылын Vilnius) — Литвалэн шоркарез.


Дублин.
Дублин (ирланд кылын Baile Átha Cliath яке Duibhlinn, англи кылын Dublin) — Ирландилэн шоркарез.


Дуглас (Мэн шормуӵ).
Дуглас (мэн кылын Doolish, англи кылын Douglas) — Мэн шормуӵлэн шоркарез.


Загреб.
Загреб (хорват кылын Zagreb) — Хорватилэн шоркарез.


Кишинёв.
Кишинёв (Молдав кылын Chişinău) — Молдавилэн шоркарез.


Копенгаген.
Копенгаген (дани кылын København) — Данилэн шоркарез.


Лиссабон.
Лиссабон (португал кылын Lisboa) — Португалилэн шоркарез.


Лондон.
Лондон (англи кылын "London") — Великобританилэн шоркарез.


Любляна.
Любляна (словен кылын Ljubljana) — Словенилэн шоркарез.


Люксембург (кар).
Люксембург кар (люксембург кылын Lëtzebuerg, немец кылын Luxemburg, француз кылын Luxembourg) — Люксембурглэн шоркарез.


Мадрид.
Мадрид (испан кылын Madrid) — Испанилэн шоркарез.


Мариехамн.
Мариехамн (швед кылын Mariehamn, финн кылын Maarianhamina) — Аланд шормуӵлэн шоркарез.


Минск.
Минск (белорус кылын "Мінск") — Белоруссилэн шоркарез.


Никосия.
Никосия (грек кылын Λευκωσία, турок кылын Lefkoşa) — Кипрлэн шоркарез.


Осло.
Осло (норвеги кылын Oslo) — Норвегилэн шоркарез.


Прага.
Прага (чех кылын "Praha") — Чехилэн шоркарез.


Приштина.
Приштина (албан кылын Prishtinë, серб кылын Приштина, турок кылын Priştine) — Косоволэн шоркарез.


Рейкьявик.
Рейкьявик (исланд кылын Reykjavík) — Исландилэн шоркарез.


Рим.
Рим (итальян кылын Roma) — Италилэн шоркарез.


Сан-Марино (кар).
Сан-Марино кар (итальян кылын Città di San Marino) — Республика Сан-Маринолэн шоркарез.


Сараево.
Сараево (босняк но хорват кылын Sarajevo, серб кылын Сарајево; турок кылын Saraybosna 'Босниысь дворец' Босния но Герцеговиналэн шоркарез.


Сент-Питер-Порт.
Сент-Питер-Порт (англи кылын Saint Peter Port, француз кылын Saint-Pierre-Port) — Гернсилэн шоркарез.


Сент-Хелиер.
Сент-Хелиер (англи кылын Saint Helier, француз кылын Saint-Hélier, норманд кылын Saint Hélyi) — Джерсилэн шоркарез.


Скопье.
Скопье (македон кылын Скопје) — Республика Македониялэн шоркарез.


София.
Софи́я (болгар кылын Со́фия) — Болгарилэн шоркарез.


Стокгольм.
Стокгольм (швед кылын Stockholm) — Швецилэн шоркарез.


Сухум.
Сухум (абхаз кылын Аҟəа, грузин кылын სოხუმი) — Абхазилэн шоркарез.


Тбилиси.
Тбилиси (грузин кылын თბილისი) — Грузилэн шоркарез.


Тирана.
Тирана (албан кылын Tiranë) — Албанилэн шоркарез.


Торсхавн.
Торсхавн (фарёр кылын Tórshavn, дани кылын Thorshavn) — Фарёр шормуӵъёслэн шоркарез.


Хельсинки.
Хельсинки (финн кылын Helsinki, швед кылын Helsingfors) — Финляндилэн шоркарез.


Цхинвал.
Цхинвал (осетин кылын Цхинвал, грузин кылын ცხინვალი) — Уйпал Осетилэн шоркарез.


Помидор.
Помидор (итальян сямен "pomo d'oro" 'зарни улмо'; латин кылын "Solanum lycopersicum")
Помидор асьме доры Лымшор Америкаысь вуэмын. Европае вуиз XVI дауре.
Помидорын трос кальцийез, фосфорез но A, B, C, E витаминъёсыз.


Фасоль.
Фасоль (латин кылын "Phaseolus vulgaris") – бакчаосын будӥсь одӥг метр ӝужда будос.
Асьме доры вуэм Америкаысь. Фасоль трос пӧртэм луэ: вож пуртэсэн сиён фасоль, куак кадь будӥсь модосо но мукет. Сиё сое пӧраса но, кожаз но.


Тӥр.
Тӥр – ужан тӥрлык. Йырыз кортлэсь, нош ныдыз пулэсь.
Вашкала удмурт воргоронъёс котькуд писпуэз быгатыса но валаса уже кутылӥзы, пќртэм арбериос, ужан тӥрлык лэсьтылӥзы.


Кайсы.
Кайсы (латин кылын "Loxia") – асьме нюлэсъёсын толйись паймымон тылобурдо.


Ожмонтурын.
Ожмонтурын (латин кылын "Elytrigia repens" яке "Elymus repens") – куроё но шепо будос, будэ возьёсын, лудъёсын, бусыосын, гурезь бамалъёсын, сюрес дурын но куштэм интыосын, пудолы кельшись сиён. Ӝуждалаез ог 40-150 сантиметр.


Пӧськы.
Пӧськы (латин кылын "Apodidae") – асьме палан улӥсь тылобурдо.


Рапс.
Рапс (латин кылын "Brassica napus") – одӥг ар улӥсь ӵуж сяськаё будос.


Гюль, Абдулла.
Абдулла Гюль (турок кылын Abdullah Gül; 29 октябре 1950, Кайсери, Турция) — Турцилэн 11-тӥ президентэз.


Ататюрк, Мустафа Кемаль.
Мустафа Кемаль Ататюрк (турок кылын Mustafa Kemal Atatürk; 19 мае 1881 — 10 ноябре 1938) — Турцилэн 1-тӥ президентэз.


Баяр, Махмуд Джеляль.
Махмуд Джеляль Баяр (турок кылын Mahmut Celal Bayar; 16 мае 1883, Гемлик, Бурса — 22 августе 1986, Стамбул) — Турцилэн 3-тӥ президентэз.


Инёню, Исмет.
Мустафа Исмет Инёню (турок кылын Mustafa İsmet İnönü; 24 сентябре 1884, Измир — 25 декабре 1986, Анкара) — Турцилэн 2-тӥ президентэз.


Гюрсель, Джемаль.
Джемаль Гюрсель (турок кылын Cemal Gürsel; 10 июне 1895, Эрзурум — 14 сентябре 1966, Анкара) — Турцилэн 4-тӥ президентэз.


Сунай, Джевдет.
Джевдет Сунай (турок кылын Cemal Gürsel; 10 феврале 1899, Трабзон — 22 мае 1982, Стамбул) — Турцилэн 5-тӥ президентэз.


Корутюрк, Фахри.
Фахри Корутюрк (турок кылын Fahri Korutürk; 3 августе 1903, Стамбул — 12 октябре 1987, Стамбул) — Турцилэн 6-тӥ президентэз.


Эврен, Кенан.
Ахмет Кенан Эврен (турок кылын Kenan Evren; 17 июле 1903, Алашехир, Маниса) — Турцилэн 7-тӥ президентэз.


Озал, Тургут.
Тургут Озал (турок кылын Turgut Özal; 13 октябре 1927, Малатья — 17 апреле 1993, Анкара) — Турцилэн 8-тӥ президентэз.


Демирель, Сулейман.
Сулейман Демирель (турок кылын Süleyman Demirel; 1 ноябре 1924, Ыспарта) — Турцилэн 9-тӥ президентэз.


Сезер, Ахмет Недждет.
Ахмет Недждет Сезер (турок кылын Ahmet Necdet Sezer; 13 сентябре 1941, Афьон-Карахисар) — Турцилэн 10-тӥ президентэз.


Кагаме, Поль.
Поль Кагаме́ (руанда кылын Paul Kagame; 23 октябре 1957) — Руандалэн 6-тӥ президентэз.


Архангел собор (Муско).
Архангел собор (ӟуч кылын "Архангельский собор") — Мусколэн соборез.


Успен собор (Муско).
Успен собор (ӟуч кылын "Успенский собор") — Мусколэн соборез.


Селимие мечеть.
Селимие мечеть (турок кылын "Selimiye Camii") — Эдирнелэн мечетьез.


Сулеймание мечеть.
Сулеймание мечеть (турок кылын "Süleymaniye Camii") — Стамбуллэн мечетьез.


Коджатепе мечеть.
Коджатепе мечеть (турок кылын "Kocatepe Camii") — Анкаралэн мечетьез.


Вож мечеть.
Вож мечеть (турок кылын "Yeşil Camii") — Бурсалэн мечетьез.


Ортакёй мечеть.
Ортакёй мечеть (турок кылын "Ortaköy Camii") — Стамбуллэн мечетьез.


Ижысь соборной мечеть.
Ижысь соборной мечеть (биг. "Ижау Җәмигъ мәчете / İjau Cämiğ mäçete", ӟуч кылын "Ижевская соборная мечеть") — Ижысь тужгес бадӟымез мечеть. Интыяськемын карлэн Ленин ёросаз Азина урамын.


Ляля-Тюльпан мечеть.
Ляля-Тюльпан мечеть (баш. "Ләлә-Тюльпан мәсете"; ӟуч кылын "Ляля-Тюльпан") — Уфалэн мечетьез.


Хамза-Хаджи мечеть.
Хамза-Хаджи мечеть (баш. "Хәмзә-Хажи мәсете", ӟуч кылын "мечеть «Хамза-Хаджи»") — Уфалэн мечетьез.


Сианьысь соборной мечеть.
Сианьысь соборной мечеть‎ (китай кылын 西安清真大寺 "Сиань цинчжэнь дасы") — Сианьлэн мечетьез.


Нижнекамскысь соборной мечеть.
Нижнекамскысь соборной мечеть‎ (биг. "Түбән Кама шәһәре җамигъ мәчете / Tübän Kama şähäre camiğ mäçete", ӟуч кылын "Нижнекамская соборная мечеть ") — Нижнекамскысь мечеть.


Кул Шариф мечеть.
Кул Шариф мечеть‎ (биг. "Көлшәриф мәчете / Qölşärif mäçete", ӟуч кылын "Мечеть Кул Шариф") — Кузон кремльысь мечеть.


Зебра.
Зебра (латин кылын "Equus" subgenus "Hippotigris") – бадӟым пӧйшур.


Лулос нимо кизили сузьетъёс.
Лулос нимо кизили сузьетъёс


Шылан.
Шылан (латин кылын "Equisetum sylvaticum") – будос. Одӥг метр ӝужда будэ.


Зала (шур).
Зала () — Венгрилэн лымшор-шунды пуксён палаз интыяськем шурез.


Нил.
Нил (араб кылын النيل‎‎‎) — уйпал-шунды пуксён пал Африкаысь шур.


Эрджияс.
Эрджияс яке Эрджиес (тур. "Erciyes" яке "Erciyes dağı") — Турцилэн шор палаз интыяськем Кайсери карлэн бадӟым гурезь.


Хасандаг.
Хасандаг яке Хасан гурезь (тур. "Hasandağı") — Турцилэн шор палаз интыяськем Аксарай карлэн бадӟым гурезь.


Немрут-Даг.
Немрут-Даг (тур. "Nemrut dağı") — Турцилэн шунды ӝужан палаз интыяськем Битлис карлэн бадӟым гурезь.


Муско метрополитен.
Муско метрополитен (ӟуч. "Московский метрополитен")


Этна.
Этна (итал. "Etna") — Италилэн лымшор-шунды пуксён палаз интыяськем Сицилия островлэн бадӟым гурезь.


Кекеш.
Кекеш (вен. Kékes Венгрилэн уйпал палаз интыяськем Дьёндьёш карлэн бадӟым гурезь.


Юлляс.
Юлляс (финн Ylläs) — Финляндилэн уйпал палаз интыяськем Лапландия провинцилэн бадӟым гурезь.


Халти.
Халти (финн "Haltiatunturi") — Финляндилэн уйпал палаз интыяськем Лапландия провинцилэн бадӟым гурезь.


Сулайман-Тоо.
Сулайман-Тоо (кир. "Сулайман-тоо" Киргизилэн лымшор-шунды пуксён палаз интыяськем Ош карлэн бадӟым гурезь.


Петыркар метрополитен.
Петыркар метрополитен (ӟуч. "Санкт-Петербургский метрополитен")


Новосибирск метрополитен.
Новосибирск метрополитен (ӟуч "Новосибирский метрополитен")


Нижний Новгородысь метрополитен.
Нижний Новгородысь метрополитен (ӟуч. "Нижегородский метрополитен")


Ты.
Тыосын ву шӧг, минерализациез шуръёсын выллемгес.
Удмуртилэн улосвылаз тыос шуръёслэн долинаосазы пумисько. Тужгес но бадӟымъёсыз Кам шур кузя пумисько.


Самара метрополитен.
Самара метрополитен (ӟуч. "Самарский метрополитен")


Ван (ты).
Ван (тур. Van gölü) — Турцилэн шунды ӝужан палаз интыяськем Ван но Битлис карлэн бадӟым ты.


Виктория (ты).
Виктория (анг. "Lake Victoria") — Танзанилэн, Кенилэн, Угандалэн бадӟым ты.


Кузон метрополитен.
Кузон метрополитен (биг. "Казан метрополитены / Казан метросы", ӟуч. "Казанский метрополитен")


Танганьика.
Танганьика (анг. "Lake Tanganyika") — Демократической Республика Конгоын, Танзаниын, Бурундиын, Замбиын бадӟым ты.


Турциысь ильёс.
Ил яке Турциысь провинция (турок кылын "il")
Ил (вуж Вилайет) → Ильче (ilçe = ёрос) → Кёй (köy = черкогурт)


Америкаысь зангари.
Америкаысь зангари (латин кылын "Centaurea americana"), туж тодмо будос.


Кырпарсь.
Кырпарсь (латин кылын "Sus scrofa") – бадӟым пӧйшур.
Тыпылэн вань мульыосыз, соосты сиё кырпарсьёс, ӝакыос но мукет пӧйшуръёс.


Метрополитен.
Метрополите́н яке метро (фр. métropolitain)


Кобеысь мечеть.
Кобеысь мечеть (япон кылын "神戸モスク") — Кобелэн мечетьез.


Катьырнакар метрополитен.
Катьырнакар метрополитен (ӟуч "Екатеринбургский метрополитен")


Сеульысь соборной мечеть.
Сеульысь соборной мечеть (корея кылын "서울 중앙 성원 ") — Сеуллэн мечетьез.


Джами Уль Альфар мечеть.
Джами Уль Альфар мечеть (сингал кылын "? ", тамил кылын ஜாமீயுல் அல்ஃபார் பள்ளிவாசல்) — Коломболэн мечетьез.


Ахать-Джами мечеть.
Ахать-Джами мечеть (украин кылын Ахать Джамі) — Донецклэн мечетьез.


Украин кыл.
Украин кыл (укр. "українська мова") — славян кылъёс пӧлысь тужгес бадӟымез. Ӟуч но белорус кылъёсын ӵош пыре шунды ӝужан пал славян кылъёслэн группаязы.


Белорус кыл.
Белорус кыл — славян кылъёс пӧлысь тужгес бадӟымез. Украин но ӟуч кылъёсын ӵош пыре шунды ӝужан пал славян кылъёслэн группаязы.


Ӵуж юш.
Ӵуж юш яке Америкаысь юш (латин кылын "Perca flavescens"), шурын но тыметын ӵем пумиськись чорыг.


Балхашысь юш.
Балхашысь юш (латин кылын "Perca schrenkii"), шурын но тыметын ӵем пумиськись чорыг.


Сибирьысь кыны.
Сибирьысь кыны (латин кылын "Thymallus arcticus") – чылкыт шуръёсын гинэ улӥсь бадӟым чорыг.


Арланъёс.
Арланъёс (латин кылын "Cricetinae") – пичигес пӧйшуръёс.


Сириысь арлан.
Сириысь арлан яке Зарни арлан (латин кылын "Mesocricetus auratus") – пичигес пӧйшур.


Канадаысь балян.
Канадаысь балян (латин кылын "Lynx canadensis") – лулосъёслэн сьось лёгетысьтызы кочыш динь выжыысь йол нонись пöйшур.


Испаниысь балян.
Испаниысь балян (латин кылын "Lynx pardinus") – лулосъёслэн сьось лёгетысьтызы кочыш динь выжыысь йол нонись пöйшур.


Кельыт балян.
Кельыт балян яке Горд балян (латин кылын "Lynx rufus") – лулосъёслэн сьось лёгетысьтызы кочыш динь выжыысь йол нонись пöйшур.


Лемтэй.
Лемтэй (латин кылын "Acarina" яке "Acari") – чонари выжыысь векчи лулос. Энцефалит висёнэз волмытӥсь лемтэй асьме палан ӵем пумиське.


Чонари.
Чонари (латин кылын "Araneae") – туж ӟеч нымы-кибы яке мукет нымы-кибыослэсь висъяське тямыс пыдыныз. Со кутъёсты быдтэ. Кутъёс лобыкузы солэн вотэсаз шедё но мозмытӥськемзы уг ни луы.


Льӧль юбер.
Льӧль юбер (латин кылын "Sturnus roseus") – пичи тылобурдо.


Пурысь юбер.
Пурысь юбер (латин кылын "Sturnus cineraceus") – пичи тылобурдо.


Сьӧд юбер.
Сьӧд юбер (латин кылын "Sturnus unicolor") – пичи тылобурдо.


Азорысь шушы.
Азорысь шушы (латин кылын "Pyrrhula murina") – пичи тылобурдо.


Фламинго.
Фламинго (латин кылын "Phoenicopterus") – бадӟым тылобурдо.


Андысь фламинго.
Андысь фламинго (латин кылын "Phoenicopterus andinus") – бадӟым тылобурдо.


Горд фламинго.
Горд фламинго (латин кылын "Phoenicopterus ruber") – бадӟым тылобурдо.


Чилиысь фламинго.
Чилиысь фламинго (латин кылын "Phoenicopterus chilensis") – бадӟым тылобурдо.


Пичи фламинго.
Пичи фламинго (латин кылын "Phoenicopterus minor") – бадӟым тылобурдо.


Иксодовой лемтэйёс.
Иксодовой лемтэйёс (латин кылын "Ixodidae") – чонари выжыысь векчи лулос. Трос висёнъёсты (энцефалит, туляремия, бруцеллёз, сыпной тиф) нулльсь лулосъёс луо. Куд-огъёсыз лемтэйёс, адямилэсь яке пудо-животлэсь кузэ пасяса, пушказ пыро но кормаськыто.


Пуны лемтэй.
Пуны лемтэй (латин кылын "Ixodes ricinus") – Иксодовой лемтэйёсысь векчи лулос.


Таёжной лемтэй.
Пуны лемтэй (латин кылын "Ixodes persulcatus") – Иксодовой лемтэйёсысь векчи лулос.


Вож сизь.
Вож сизь (латин кылын "Picus viridis") – нюлэс эмъясь тылобурдо.


Бадӟым куӵо сизь.
Бадӟым куӵо сизь (латин кылын "Dendrocopos major") – нюлэс эмъясь тылобурдо.


Сириысь сизь.
Сириысь сизь (латин кылын "Dendrocopos syriacus") – нюлэс эмъясь тылобурдо.


Сулавесиысь сизь.
Сулавесиысь сизь (латин кылын "Dendrocopos temminckii") – нюлэс эмъясь тылобурдо.


Горд йыро сизь.
Горд йыро сизь (латин кылын "Picoides minor" яке "Dendrocopos minor") чебер кыр тылобурдо, улэ нюлэскын но, юртъер котырын но. Калыкын та тылобурдоез нюлэс эмъясь шуо.


Курег.
Курег (латин кылын "Gallus gallus domesticus") – курег семьяысь тылобурдо.


Цесарка.
Цесарка (латин кылын "Numida meleagris") – курег семьяысь чибориё тылобурдо. Паймытэ аслаз чирмыт куараеныз. Туж чырткем, зол лобаны быгатэ.


Сьӧд сизь.
Сьӧд сизь (латин кылын "Dryocopus martius") – нюлэс эмъясь тылобурдо.


Пурысь сизь.
Пурысь сизь (латин кылын "Picus canus") – нюлэс эмъясь тылобурдо.


Япониысь вож сизь.
Япониысь вож сизь (латин кылын "Picus awokera") – нюлэс эмъясь тылобурдо.


Сьӧд йыро сизь.
Сьӧд йыро сизь (латин кылын "Picus erythropygius") – нюлэс эмъясь тылобурдо.


Зарни сизь.
Зарни сизь (латин кылын "Colaptes auratus ") – нюлэс эмъясь тылобурдо.


Король сизьёс.
Король сизьёс (латин кылын "Campephilus") – нюлэс эмъясь тылобурдоос.


Америкаысь король сизь.
Америкаысь король сизь (латин кылын "Campephilus imperialis") – нюлэс эмъясь тылобурдо.


Юсь.
Юсь (латин кылын "Cygnus") – бадӟым тылобурдо.


Сьӧд юсь.
Сьӧд юсь (латин кылын "Cygnus atratus") – бадӟым тылобурдо.


Пичи юсь.
Пичи юсь (латин кылын "Cygnus bewickii") – бадӟым тылобурдо.


Тӧдьы йыро ӧрӟи.
Тӧдьы йыро ӧрӟи яке Америкаысь ӧрӟи (латин кылын "Haliaeetus leucocephalus ") – бадӟым сьöсь тылобурдо.


Кема быжо ӧрӟи.
Кема быжо ӧрӟи (латин кылын "Haliaeetus leucoryphus ") – бадӟым сьöсь тылобурдо.


Сьӧд пӧськы.
Сьӧд пӧськы (латин кылын "Apus apus") – асьме палан улӥсь тылобурдо.


Пичи пӧськы.
Пичи пӧськы (латин кылын "Apus affinis") – асьме палан улӥсь тылобурдо.


Бадӟым пислэг.
Пичи пӧськы (латин кылын "Parus major") – пичи, ӵуж гадё тылобурдо. Кезьыт толалтэ со гид котыре сиён утчаны лыктэ.


Тӧдьы бурдо пислэг.
Тӧдьы бурдо пислэг (латин кылын "Parus nuchalis") – пичи тылобурдо.


Король пислэг.
Король пислэг (латин кылын "Parus xanthogenys") – пичи, ӵуж гадё тылобурдо.


Сьӧд кикы.
Сьӧд кикы (латин кылын "Cuculus clamosus") – бадӟым тылобурдо.


Сьӧд ныро кикы.
Сьӧд ныро кикы (латин кылын "Coccyzus erythropthalmus") – бадӟым тылобурдо.


Ӵуж ныро кикы.
Ӵуж ныро кикы (латин кылын "Coccyzus americanus") – бадӟым тылобурдо.


Тӧдьы бурдо кайсы.
Тӧдьы бурдо кайсы (латин кылын "Loxia leucoptera") – асьме нюлэсъёсын толйись паймымон тылобурдо.


Тӧдьы йӧгылтӥсь.
Тӧдьы йӧгылтӥсь (латин кылын "Motacilla alba") – туж чебер пичи тылобурдо.


Ӵуж йӧгылтӥсь.
Ӵуж йӧгылтӥсь (латин кылын "Motacilla flava") – туж чебер пичи тылобурдо.


Ӵуж йыро йӧгылтӥсь.
Ӵуж йыро йӧгылтӥсь (латин кылын "Motacilla citreola") – туж чебер пичи тылобурдо.


Писэйтурын.
Писэйтурын (латин кылын "Valeriana officinalis") – бездыт-тӧдьы сяськаё эмъюм турын. Яратэ нюр интыосты, пумиське Чупчи шур котырын. Юрттэ пӧртэм висёнъёсты эмъяны. Коӵышъёс та турынлэсь зынзэ ярато.


Эмъюм турынъёс.
Эмъюм турынъёс – возь ваылын но нюлэскын будӥсь, пӧртэм висёнъёсты эмъяны ярасы турынъёс. Асьме палан туж трос пумо соос. Бичаны но куасьтыны кулэ, дырзэ тодыса.


Турын.
Трос аръем пудо сюдон турынъёс (ӟуч кылын "многолетние кормовые травы"), кык но солэсь трос аръем пудо сюдон луись турынъёс будо нимысьтыз турнан возьёс, пудо возьман интыос вылын яке соосты нимысьтыз бусыосын будэто.


Корзинка бадь.
Корзинка бадь (латин кылын "Salix viminalis") – будэ шур дуръёсысь куакъёс но писпуос пӧлын, ньӧръёсыз мыно пӧртэм арбериос лэсьтыны: корзинаос, мебель, шудонъёс но мук.


Вить тычинкаем бадь.
Вить тычинкаем бадь (cv. Bullata)
Вить тычинкаем бадь яке Сьӧд бадь (латин кылын "Salix pentandra") – кот иитыосынгес будӥсь пичи писпу яке куак.


Salix fragilis.
"Salix fragilis" (латин кылын) –


Пурысь бадь.
Пурысь бадь яке Пепельной бадь (латин кылын "Salix cinerea") – ог 5 м куак, будэ кот возьёсын, нюръёсын, нюро сикъёсын.


Куинь тычинкаем бадь.
Куинь тычинкаем бадь (латин кылын "Salix triandra ") – ӝужытгес, куак будэ вудуръёсын мукет куакъёс пӧлын.


Гырлы сяська.
Гырлы сяська (латин кылын "Campanula ")


Кеч бадь.
Кеч бадь яке Бредина (латин кылын "Salix caprea") – 1-о м писиу яке куак, будэ нюлэскын яке нюлэс дуръёсын


Шупу.
Шупу (латин кылын "Viburnum") – жимолостной семьяысь пичи писпуос но куакъёc. Уйшор пал полушариын ог 150 пӧртэм.


Лыстэм пужым.
Лыстэм пужым (латин кылын "Larix"; ӟуч кылын "лиственница") – пужым семьяысь писпу. Евразиын но Уйшор Америкаын ог 10-15 пӧртэмез будэ.


Нюрдушес.
Нюрдушес (латин кылын "Circus aeruginosus") – бадӟым сьöсь тылобурдо.


Вож атасгурӟон.
Вож атасгурӟон (латин кылын "Crataegus viridis") – льӧль сяськаё куак пӧлысь будос.


Векчи куаро беризь.
Векчи куаро беризь (латин кылын "Tilia cordata ") – липовой семьяысь писпу. 20-25 м ӝужда, улэ 300-400 ар ӵоже. Лымшор палан ӵемгес пумиське, шор ёросъёсын нюлэсъёс дуртӥгес будэ, яратэ пурысь нюлэс но карбонат. муосты, уг яраты нюромем интыосты. Мушъёслы мӧль сёто. Сяськаосыз эмъянын кутӥсько, нюламез потто. Пуэз пӧртэм арбериос лэсьтыны мынэ.


Европаысь беризь.
Европаысь беризь (латин кылын "Tilia × europaea") – липовой семьяысь писпу.


Амурысь беризь.
Амурысь беризь (латин кылын "Tilia amurensis") – липовой семьяысь писпу.


Америкаысь беризь.
Америкаысь беризь (латин кылын "Tilia americana") – липовой семьяысь писпу.


Тӧдьы беризь.
Тӧдьы беризь (латин кылын "Tilia heterophylla") – липовой семьяысь писпу.


Кызьпу.
Кызьпу (латин кылын "Betula") – кызьпу выжыысь писпуос но куакъёс. 120 пӧртэм.
Удмуртиысь видъёс.
Удмурт шаерын 4 тусоез: ошиськись ("Betula pendula") но пазьырес кызьпуос арама кылдыто, будо 25 м ӝужда. Лапкыӵес но карлик кызьпуос кылдыто лапег куакъёс асьме палан шергес пумисько, соосты утёно.


Ошиськись кызьпу.
Ошиськись кызьпу (латин кылын "Betula pendula") – котырез вож карыса чеберманын кутӥське, пуэз но туез - мебель лэсьтонын, фанера но пӧртэм арбериос лэсьтонын, куаръёсыз, пучыосыз, курез но сокез – медицинаын, эмъяськонын.


Сьӧд кызьпу.
Сьӧд кызьпу (латин кылын "Betula nigra ") – кызьпу семьяысь писпу.


Ӵуж кызьпу.
Ӵуж кызьпу (латин кылын "Betula costata ") – кызьпу семьяысь писпу.


Векчи куаро кызьпу.
Векчи куаро кызьпу (латин кылын "Betula microphylla") – кызьпу семьяысь писпу.


Нюр кызьпу.
Нюр кызьпу (латин кылын "Betula pumila") – кызьпу семьяысь писпу.


Кудымульы.
Кудымульы (латин кылын "Vaccinium myrtillus") – ческыт лыз емышо, векчи куаро лапег будос. Трос будэ пужымо тэльёсын. Туж ческыт, трос витамино емыш.


Ягмульы.
Ягмульы (латин кылын "Vaccinium vitis-idaea ") – ческыт горд емышо, векчи куаро лапег будос. Куаръёсыз векчиесь но чурытэсь. Будэ нюр-кот интыосын. Ӝуждалаез 5-25 сантиметр. Емышез вуэ гудырикошконэ, куарусёнэ. Нап-горд емышаз туж трос витаминэз. Котькуд будос йылын куинь горд емышез луэ.
Вужерез яратӥсь емыш. Будэ со бадӟым нюлэсъёсын. Вуыны кутске гудырикошкон толэзе. Октыны луэ вуымтэоссэ но, пеймыт интые пуктӥды ке, гордэктозы. Туж чырс маке. Варення яке компот дасяны кутскиды ке, сакырдэс эн жалялэ.


Нюрмульы.
Нюрмульы (латин кылын "Vaccinium" subgenus "Oxycoccos") – ческыт горд емышо, векчи куаро лапег будос. Та емыш будэ нюр-кот интыосын. Бичало сое бер сӥзьыл. Музъем вылтӥ кыстӥськись будос,
Нюрмульы витаминъёсын туж узыр. Солэсь лэсьто ческыт юон, дасяло варення.


Лыз эмезь.
Лыз эмезь (латин кылын "Rubus caesius" но "Rubus fruticosus") – ческыт лыз емышо куак.


Кыйчорыг.
Кыйчорыг яке Кый чорыг (латин кылын "Misgurnus fossilis") – чорыг.


Султанахмет мечеть.
Султанахмет мечеть яке Лыз мечеть (турок кылын "Sultanahmet Camii") — Турцилэн мечетьез.


Шехзаде мечеть.
Шехзаде мечеть (турок кылын Şehzade Camii) — Турцилэн мечетьез.


Долмабахче мечеть.
Долмабахче мечеть (турок кылын Dolmabahçe Camii) — Турцилэн мечетьез.


Фатих мечеть.
Фатих мечеть (турок кылын Fatih Camii) — Турцилэн мечетьез.


Хаджи Байрам мечеть.
Хаджи Байрам мечеть (турок кылын Hacı Bayram Camii) — Турцилэн мечетьез.


Лалели мечеть.
Лалели мечеть (турок кылын Laleli Camii) — Турцилэн мечетьез.


Михримах Султан мечеть.
Михримах Султан мечеть (турок кылын Mihrimah Sultan Camii) — Турцилэн мечетьез.


Дакарысь соборной мечеть.
Дакарысь соборной мечеть (француз кылын Grande Mosquée de Dakar) — Сенегаллэн мечетьез.


Альпака.
Альпака (латин кылын "Vicugna pacos") – Дуэ семьяысь бадӟым пӧйшур.


Викунья.
Викунья (латин кылын "Vicugna vicugna ") – Дуэ семьяысь бадӟым пӧйшур.


Лама (пӧйшур).
Лама (латин кылын "Lama glama") – Дуэ семьяысь бадӟым пӧйшур.


Гуанако.
Гуанако (латин кылын "Lama guanicoe") – Дуэ семьяысь бадӟым пӧйшур.


Пекари.
Пекари (латин кылын "Tayassuidae") – Америкаысь бадӟым пӧйшур.


Америкаысь бизон.
Америкаысь бизон (латин кылын "Bison bison") – Америкаысь бадӟым пӧйшур.


Зубр.
Зубр яке Европаысь бизон (латин кылын "Bison bonasus") – Европаысь бадӟым пӧйшур.


Гарна.
Гарна (латин кылын "Antilope cervicapra") – Bovidae семьяысь Индилэн бадӟым антилопа.


Геренук.
Геренук (латин кылын "Litocranius walleri") – Bovidae семьяысь Африкалэн бадӟым антилопа.


Газель-доркас.
Европаысь бизон (латин кылын "Gazella dorcas") – Bovidae семьяысь Африкалэн пичи антилопа.


Чинкара.
Чинкара (латин кылын "Gazella bennettii") – Лымшор Азилэн бадӟым пӧйшур.


Джейран.
Джейран (латин кылын "Gazella subgutturosa") – Bovidae семьяысь Азилэн пичи антилопа.


Газель-дама.
Газель-дама (латин кылын "Gazella dama") – Bovidae семьяысь уйпал Африкалэн пичи антилопа.


Спрингбок.
Спрингбок (латин кылын "Antidorcas marsupialis") – Bovidae семьяысь лымшор Африкалэн пичи антилопа.


Дзерен.
Дзерен (латин кылын "Procapra gutturosa") – Bovidae семьяысь Монголилэн пичи антилопа.


Сайга.
Сайга (латин кылын "Saiga tatarica") – Bovidae семьяысь Шор Азилэн пичи антилопа.


Ориби.
Ориби (латин кылын "Ourebia ourebi") – Bovidae семьяысь Африкалэн пичи антилопа.


Алма-Ата метрополитен.
Алма-Ата метрополитен (каз. "Алматы метрополитенi / Алматы метросы"; ӟуч. "Алма-атинский метрополитен")


Конгони.
Конгони (латин кылын "Alcelaphus buselaphus") – Bovidae семьяысь Африкалэн бадӟым антилопа.


Хирола.
Хирола (латин кылын "Beatragus hunteri") – Bovidae семьяысь Африкалэн бадӟым антилопа.


Гну.
Гну (латин кылын "Connochaetes") – Африкалэн бадӟым пӧйшуръёс.


Чагыр гну.
Чагыр гну (латин кылын "Connochaetes taurinus") – Bovidae семьяысь Африкалэн бадӟым антилопа.


Сьӧд гну.
Сьӧд гну яке Тӧдьы быжо гну (латин кылын "Connochaetes gnou") – Bovidae семьяысь Африкалэн бадӟым антилопа.


Топи (пöйшур).
Топи (латин кылын "Damaliscus lunatus") – Bovidae семьяысь Африкалэн бадӟым антилопа.


Горд бубал.
Горд бубал (латин кылын "Alcelaphus caama") – Bovidae семьяысь Африкалэн бадӟым антилопа.


Тӧдьы ымныро бубал.
Тӧдьы ымныро бубал (латин кылын "Damaliscus pygargus") – Bovidae семьяысь Африкалэн бадӟым антилопа.


Ньяла.
Ньяла (латин кылын "Tragelaphus angasii") – Bovidae семьяысь Африкалэн бадӟым антилопа.


Гурезь ньяла.
Гурезь ньяла (латин кылын "Tragelaphus buxtoni") – Bovidae семьяысь Эфиопилэн бадӟым антилопа.


Ситатунга.
Ситатунга (латин кылын "Tragelaphus spekei") – Bovidae семьяысь Африкалэн бадӟым антилопа.


Бушбок.
Бушбок (латин кылын "Tragelaphus scriptus") – Bovidae семьяысь Африкалэн бадӟым антилопа.


Бадӟым куду.
Бадӟым куду (латин кылын "Tragelaphus strepsiceros") – Bovidae семьяысь Африкалэн бадӟым антилопа.


Пичи куду.
Пичи куду (латин кылын "Tragelaphus imberbis") – Bovidae семьяысь Африкалэн пичи антилопа.


Горд кымесо газель.
Горд кымесо газель (латин кылын "Eudorcas rufifrons" яке "Gazella rufifrons") – Bovidae семьяысь Африкалэн пичи антилопа.


Кельыт газель.
Кельыт газель (латин кылын "Eudorcas rufina" яке "Gazella rufina") – Bovidae семьяысь Алжирлэн но Марокколэн пичи антилопа.


Бонго (пӧйшур).
Бонго (латин кылын "Tragelaphus eurycerus") – Bovidae семьяысь Шор Африкалэн бадӟым антилопа.


Нильгау.
Нильгау (латин кылын "Boselaphus tragocamelus") – Индилэн бадӟым антилопа.


Канна (пӧйшур).
Канна (латин кылын "Taurotragus oryx") – Bovidae семьяысь Африкалэн бадӟым антилопа.


Шунды пуксён канна.
Шунды пуксён канна (латин кылын "Taurotragus derbianus") – Bovidae семьяысь Африкалэн бадӟым антилопа.


Псевдоорикс.
Псевдоорикс (латин кылын "Pseudoryx nghetinhensis") – Вьетнамлэн но Лаослэн бадӟым пӧйшур.


Тамарау.
Тамарау (латин кылын "Bubalus mindorensis") – Bovidae семьяысь Филиппинлэн бадӟым пӧйшур.


Аноа.
Аноа (латин кылын "Bubalus depressicornis") – Bovidae семьяысь Индонезилэн бадӟым пӧйшур.


Гурезь аноа.
Гурезь аноа (латин кылын "Bubalus quarlesi") – Bovidae семьяысь Индонезилэн бадӟым пӧйшур.


Купрей.
Купрей (латин кылын "Bos sauveli") – Bovidae семьяысь Азилэн бадӟым пӧйшур.


Бантенг.
Бантенг (латин кылын "Bos javanicus") – Bovidae семьяысь Азилэн бадӟым пӧйшур.


Гаур.
Гаур (латин кылын "Bos frontalis") – Bovidae семьяысь Азилэн бадӟым пӧйшур.


Як.
Як (латин кылын "Bos grunniens") – Bovidae семьяысь Азилэн бадӟым пӧйшур.


Антилопа.
Антилопа – Bovidae семьяысь бадӟым пӧйшуръёс.


Сьӧд антилопа.
Сьӧд антилопа (латин кылын "Hippotragus niger") – Bovidae семьяысь Африкалэн бадӟым антилопа.


Ньыль сюро антилопа.
Ньыль сюро антилопа (латин кылын "Tetracerus quadricornis") – Bovidae семьяысь Индилэн пичи антилопа.


Орикс.
Орикс (латин кылын "Oryx gazella") – Bovidae семьяысь шунды ӝужан но лымшор Африкалэн бадӟым антилопа.


Аравиысь орикс.
Аравиысь орикс (латин кылын "Oryx leucoryx") – Bovidae семьяысь Аравилэн бадӟым антилопа.


Аддакс.
Аддакс (латин кылын "Addax nasomaculatus") – Bovidae семьяысь уйпал Африкалэн бадӟым антилопа.


Дибатаг.
Аддакс (латин кылын "Ammodorcas clarkei") – Bovidae семьяысь Африкалэн пичи антилопа.


Сомалиысь газель.
Сомалиысь газель (латин кылын "Nanger soemmerringii" яке "Gazella soemmerringii") – Bovidae семьяысь Африкалэн пичи антилопа.


Бейра (пӧйшур).
Бейра (латин кылын "Dorcatragus megalotis") – Bovidae семьяысь Африкалэн пичи антилопа.


Дикдик.
Дикдик (латин кылын "Madoqua") – Bovidae семьяысь Африкалэн пичи антилопа.


Суни.
Суни (латин кылын "Neotragus moschatus") – Bovidae семьяысь Африкалэн пичи антилопа.


Стенбок.
Стенбок (латин кылын "Raphicerus campestris") – Bovidae семьяысь Африкалэн пичи антилопа.


Лымшор грисбок.
Лымшор грисбок (латин кылын "Raphicerus melanotis") – Bovidae семьяысь Африкалэн пичи антилопа.


Уйпал грисбок.
Уйпал грисбок (латин кылын "Raphicerus sharpei") – Bovidae семьяысь Африкалэн пичи антилопа.


Коб.
Коб (латин кылын "Kobus kob") – Bovidae семьяысь Африкалэн бадӟым антилопа.


Личи (пӧйшур).
Личи (латин кылын "Kobus leche") – Bovidae семьяысь Африкалэн бадӟым антилопа.


Пуку.
Пуку (латин кылын "Kobus vardonii") – Bovidae семьяысь Африкалэн бадӟым антилопа.


Импала.
Импала (латин кылын "Aepyceros melampus") – Bovidae семьяысь Африкалэн бадӟым антилопа.


Горал.
Горал (латин кылын "Naemorhedus goral") – Bovidae семьяысь Азилэн бадӟым пӧйшур.


Нахур.
Нахур (латин кылын "Pseudois nayaur") – Bovidae семьяысь Азилэн пичи пӧйшур.


Оронго.
Оронго (латин кылын "Pantholops hodgsonii") – Bovidae семьяысь Азилэн пичи пӧйшур.


Суматраысь серау.
Суматраысь серау (латин кылын "Capricornis sumatraensis") – Bovidae семьяысь Азилэн бадӟым пӧйшур.


Такин.
Такин (латин кылын "Budorcas taxicolor") – Bovidae семьяысь Азилэн бадӟым пӧйшур.


Ыж.
Ыж (латин кылын "Ovis aries") – Bovidae семьяысь гурт пудо-живот. Одӥг полскын одӥг, кык яке куинь ыжпи вае, вордо сое гонэз, сӥльыз но куэз понна. Ыж гонлэсь гын сапег лэсьто, шуныт пыдвыл но пӧзь кертто.


Шакал.
Шакал яке Чильберкион (латин кылын "Canis aureus") – Canidae семьяысь Евразилэн но Африкалэн пичи пӧйшур.


Пужей.
Пужей (латин кылын "Cervidae" spp.) – Canidae семьяысь Евразилэн но Америкалэн бадӟым пӧйшур.


Тӧдьы быжо пужей.
Тӧдьы быжо пужей (латин кылын "Odocoileus virginianus") – Cervidae семьяысь Америкалэн бадӟым пужей.


Сьӧд быжо пужей.
Сьӧд быжо пужей (латин кылын "Odocoileus hemionus") – Cervidae семьяысь Америкалэн бадӟым пужей.


Тӧдьы ымныро пужей.
Тӧдьы ымныро пужей (латин кылын "Przewalskium albirostris" яке "Cervus albirostris") – Cervidae семьяысь Азилэн пичи пужей.


Пуду.
Пуду (латин кылын "Pudu") – Cervidae семьяысь Америкалэн пичи пужей.


Мазама.
Мазама (латин кылын "Mazama") – Cervidae семьяысь Америкалэн пичи пужей.


Мунтжак.
Мунтжак (латин кылын "Muntiacus") – Cervidae семьяысь Азилэн пичи пужей.


Кабарга.
Кабарга (латин кылын "Moschus moschiferus") – "Moschidae" семьяысь Азилэн пичи пӧйшур.


Окапи.
Окапи (латин кылын "Okapia johnstoni") – Giraffidae семьяысь Африкалэн бадӟым пӧйшур.


Бегемот.
Бегемот (латин кылын "Hippopotamus amphibius") – Hippopotamidae семьяысь Африкалэн бадӟым пӧйшур.


Кенгуру.
Кенгуру (латин кылын "Macropodidae" spp.) – "Macropodidae" семьяысь Австралилэн пичи но бадӟым пӧйшуръёс.


Кельыт кенгуру.
Кельыт кенгуру (латин кылын "Macropus rufus") – "Macropodidae" семьяысь Австралилэн бадӟым кенгуру.


Кельыт-пурысь валлаби.
Кельыт-пурысь валлаби (латин кылын "Macropus rufogrisseus") – Macropodidae семьяысь Австралилэн шор-бадӟым кенгуру.


Вомбат.
Вомбат (латин кылын "Vombatidae") – "Vombatidae" семьяысь Австралилэн пичи пöйшур.


Пӧйшур.
Пӧйшуръёс (латин кылын "Mammalia") –


Маймыл.
Маймыл яке Обезьян (латин кылын "Primates" ex "Homo") – Primates отрядысь приматъёс.


Приматъёс.
Приматъёс (латин кылын "Primates") – пичи но бадӟым пӧйшуръёс.


Шимпанзе.
Шимпанзе ("ӵуж, вож, ӵыж-горд, чагыр") Бонобо ("горд")
Шимпанзе (латин кылын "Pan troglodytes") – "Hominidae" семьяысь Африкалэн бадӟым маймыл.
Мукет вид бонобо яке пичи шимпанзе ("Pan paniscus").


Бонобо.
Шимпанзе ("ӵуж, вож, ӵыж-горд, чагыр") Бонобо ("горд")
Бонобо яке Пичи шимпанзе (латин кылын "Pan paniscus") – "Hominidae" семьяысь Африкалэн бадӟым маймыл.


Горилла.
Шунды пуксён горилла ("ӵужалэс-горд") Шунды ӝужан горилла ("ӵуж")
Sexual dimorphism of the skull
Горилла (латин кылын "Gorilla") – "Hominidae" семьяысь Африкалэн бадӟым маймыл.


Орангутан.
Орангутан (латин кылын "Pongo") – "Hominidae" семьяысь Азилэн бадӟым маймыл.


Тӧдьы киё гиббон.
Тӧдьы киё гиббон (латин кылын "Hylobates lar") – "Hylobatidae" семьяысь Азилэн бадӟым маймыл.


Сиаманг.
Сиаманг (латин кылын "Symphalangus syndactylus") – "Hylobatidae" семьяысь Азилэн бадӟым маймыл.


Хулок.
Хулок (латин кылын "Hoolock") – "Hylobatidae" семьяысь Азилэн бадӟым маймыл.


Макак.
Макак (латин кылын "Macaca") – "Cercopithecidae" семьяысь Азилэн бадӟым маймыл.


Павиан.
Павиан (латин кылын "Papio") – "Cercopithecidae" семьяысь Африкалэн бадӟым маймыл.


Гелада.
Гелада (латин кылын "Theropithecus gelada") – "Cercopithecidae" семьяысь Африкалэн бадӟым маймыл.


Дрил.
Дрил (латин кылын "Mandrillus leucophaeus") – "Cercopithecidae" семьяысь Африкалэн бадӟым маймыл.


Мандрил.
Мандрил (латин кылын "Mandrillus sphinx") – "Cercopithecidae" семьяысь Африкалэн бадӟым маймыл.


Лангур.
Лангур (латин кылын "Presbytis") – "Cercopithecidae" семьяысь Азилэн пичи маймыл.


Саки (маймыл).
Саки (латин кылын "Pithecia") – "Pitheciidae" семьяысь Америкалэн пичи маймыл.


Коата.
Коата (латин кылын "Ateles") – "Atelidae" семьяысь Америкалэн бадӟым маймыл.


Мирики.
Мирики (латин кылын "Brachyteles") – "Atelidae" семьяысь Америкалэн бадӟым маймыл.


Мирикина.
Мирикина (латин кылын "Aotus trivirgatus") – "Aotidae" семьяысь Америкалэн пичи маймыл.


Капуцин (маймыл).
Капуцин (латин кылын "Cebus") – "Cebidae" семьяысь Америкалэн пичи маймыл.


Саймири.
Саймири (латин кылын "Saimiri") – "Cebidae" семьяысь Америкалэн пичи маймыл.


Коньы маймыл.
Коньы маймыл (латин кылын "Saimiri sciureus") – "Cebidae" семьяысь Америкалэн пичи маймыл (саймири).


Тамарин.
Тамарин (латин кылын "Saguinus") – "Callitrichidae" семьяысь Америкалэн пичи маймыл.


Сьӧд тамарин.
Сьӧд тамарин (латин кылын "Saguinus niger") – "Callitrichidae" семьяысь Бразилилэн пичи тамарин (маймыл).


Горд йыро тамарин.
Горд йыро тамарин (латин кылын "Saguinus pileatus") – "Callitrichidae" семьяысь Бразилилэн пичи тамарин (маймыл).


Тӧдьы куко тамарин.
Тӧдьы куко тамарин (латин кылын "Saguinus leucopus") – "Callitrichidae" семьяысь Колумбилэн пичи тамарин (маймыл).


Арыслан маймыл.
Арыслан маймыл (латин кылын "Leontopithecus") – "Callitrichidae" семьяысь Америкалэн (Бразилилэн) пичи (маймыл).


Зарни арыслан маймыл.
Зарни арыслан маймыл (латин кылын "Leontopithecus rosalia") – "Callitrichidae" семьяысь Бразилилэн пичи арыслан маймыл.


Зарни йыро арыслан маймыл.
Зарни йыро арыслан маймыл (латин кылын "Leontopithecus chrysomelas") – "Callitrichidae" семьяысь Бразилилэн пичи арыслан маймыл.


Сьӧд арыслан маймыл.
Сьӧд арыслан маймыл (латин кылын "Leontopithecus chrysopygus") – "Callitrichidae" семьяысь Бразилилэн пичи арыслан маймыл.


Сьӧд ымныро арыслан маймыл.
Сьӧд ымныро арыслан маймыл (латин кылын "Leontopithecus caissara") – "Callitrichidae" семьяысь Бразилилэн пичи арыслан маймыл.


Галаго.
Галаго (латин кылын "Galagonidae") – "Galagonidae" семьяысь Африкалэн пичи приматъёс.


Бадӟым галаго.
Бадӟым галаго (латин кылын "Otolemur") – "Galagidae" семьяысь Африкалэн бадӟым галаго.


Курень бадӟым галаго.
Курень бадӟым галаго (латин кылын "Otolemur crassicaudatus") – "Galagidae" семьяысь Африкалэн бадӟым галаго.


Азвесь бадӟым галаго.
Азвесь бадӟым галаго (латин кылын "Otolemur monteiri") – "Galagidae" семьяысь Африкалэн бадӟым галаго.


Уйпал бадӟым галаго.
Уйпал бадӟым галаго (латин кылын "Otolemur garnettii") – "Galagidae" семьяысь Африкалэн бадӟым галаго.


Потто (маймыл).
Потто (латин кылын "Perodicticus potto") – "Lorisidae" семьяысь Африкалэн пичи примат.


Ай-ай.
Ай-ай (латин кылын "Daubentonia madagascariensis") – "Daubentoniidae" семьяысь Мадагаскарлэн пичи примат.


Сифака.
Сифака (латин кылын "Propithecus") – "Lorisidae" семьяысь Мадагаскарлэн бадӟым примат.


Зарни йыро сифака.
Зарни йыро сифака (латин кылын "Propithecus tattersalli") – "Lorisidae" семьяысь Мадагаскарлэн бадӟым сифака.


Индри.
Индри (латин кылын "Indri indri") – "Lorisidae" семьяысь Мадагаскарлэн бадӟым примат.


Морж.
Морж (латин кылын "Odobenus rosmarus") – "Odobenidae" семьяысь бадӟым пӧйшур.


Фосса.
Фосса (латин кылын "Cryptoprocta ferox") – "Eupleridae" семьяысь Мадагаскарлэн бадӟым пӧйшур.


Сурикат.
Сурикат (латин кылын "Suricata suricatta") – "Herpestidae" семьяысь Африкалэн пичи пӧйшур.


Ӵуж мангуст.
Ӵуж мангуст (латин кылын "Cynictis penicillata") – "Herpestidae" семьяысь Африкалэн пичи пӧйшур.


Киев метрополитен.
Киев метрополитен (укр. "Київський метрополiтен")


Ташкент.
Ташкент - (узб. "Toshkent / Тошкент") - Узбекистанлэн шоркарез, вузкаронъя, транспортъя, наукая, религияя но промышленностья центр.


Ташкент метрополитен.
Ташкент метрополитен (узб. "Toshkent metropoliteni / Тошкент метрополитени")


Харьков метрополитен.
Харьков метрополитен (укр. "Харкiвський метрополiтен")


Минск метрополитен.
Минск метрополитен (бел. "Мiнскi метрапалiтэн"; ӟуч. "Минский метрополитен")


Харьков.
Харьков (укр. "Харкiв")


Днепропетровск метрополитен.
Днепропетровск метрополитен (укр. "Днiпропетровський метрополiтен")


Днепропетровск.
Днепропетровск (укр. "Днiпропетровськ")


Алматы.
Алматы (каз. "Алматы", ӟуч "Алма-Ата", вашкала нимыз - "Верный") — Казакстанлэн бадӟымез карез, 1927-1997 аръёсы — Казакстанлэн шоркарыз.


Баку метрополитен.
Баку метрополитен (азербайӟан кылын "Bakı metropolitenı")


Тбилиси метрополитен.
Тбилиси метрополитен (груз. თბილისის მეტროპოლიტენი)


Ереван.
Ереван (армян кылын Երևան)


Ереван метрополитен.
Ереван метрополитен (армян кылын Երևանի մետրոպոլիտեն)


Ашхабад.
Ашхабад (туркмен кылын "Aşgabat") — Туркменилэн шоркарыз.


Подольск.
Подольск - Россия федерацияысь кар. Интыяськемын пахра шур дурын.


Кривой Рог (метротрам).
Кривой Рог метротрам (укр. "Криворізький швидкісний трамвай")


Волгоград (метротрам).
Волгоград метротрам (ӟуч "Волгоградский скоростной трамвай")


Душанбе.
Душанбе (таджик кылын "Душанбе")


Гагауз кыл.
Гагауз кыл (гаг. "Gagauz dili, Gagauzça / Гагауз дили, Гагаузча")


Тыва кыл.
Тыва кыл (аслаз нимыз - "Тыва дыл")


Шорец кыл.
Шорец кыл (аслаз нимыз - "Шор тили, Тадар тили")


Хакас кыл.
Хакас кыл (аслаз нимыз - "Хакас тiлi, Тадар тiлi")


Финн кыл.
Финн кыл (фин. "suomi, suomen kieli")


Карел кыл.
Карел кыл (аслаз нимыз - "Karjalan kieli")


Коми (калык).
Коми яке Коми зырянъёс (коми "Коми-Зыряна, Коми морт, Коми войтыр")


Коми-пермякъёс.
Коми-пермякъёс (Коми-пермяк "Коми отир")


Язьва коми.
Язьва коми (язьва коми кылын "Ёдз комийөз")


Бигеръёс.
Бигеръёс (аслаз нимыз - "Татарлар / Tatarlar")


Бишкек.
Бишкек (вашкала нимыз Фрунзе кирг. "Бишкек")


Башкыръёс.
Башкыръёс (баш. "Башҡорттар")


Чувашъёс.
Чувашъёс (Чув. "Чăвашсем")


Казахъёс.
Казахи (аслаз нимыз - Қазақтар / قزاقتر / Qazaqtar)


Узбекъёс.
Узбекъёс (узб."O‘zbeklar / Ўзбеклар")


Француз кыл.
Француз алфавит.
Но мукет гожпусъёс:Àà Ââ Çç Èè Éé Êê Ëë Îî Ïï Ôô Ùù Ûû Üü Ÿÿ Ææ Œœ


Серб кыл.
Латиница.
imba sârbă


Словен кыл.
Словен кыл (аслаз нимыз - "slovenski jezik, slovenščina")


Ӟучъёс.
Ӟучъёс (ӟуч кылын "Русские")


Пушкин, Александр Сергеевич.
Пушкин, Александр Сергеевич (ӟуч "Пушкин, Александр Сергеевич") - ӟуч кылбурчи.
Вордскемын 6-тӥ инвожо 1799 Мускоын.


Украинъёс.
Украинъёс (укр. "Українцi"; ӟуч "Украинцы")


Белорусъёс.
Белорусъёс (ӟуч "Беларусы"; ӟуч "Белорусы")


Курган улос.
Курган улос - Россия федерацияысь субъект. Пыре Уральской федеральной округе. Административной центрез - Курган луэ. Бускельёсыз луо Казахстан, Челябинск, Свердлов но Тюмень улосъёс.


Курган.
Курган - Россия Федерациысь кар, Курган улослэн административной центрез, Интыяськемын Миасс шур дурын.


Адыгея.
Адыгея (адыг "Адыгэ Республик") - Россия Федерациысь субъект. Пыре Уйпал федеральной округе. Кылдытэмын 27 пӧсьтолэзьэ 1922-тӥ арын Автономной Адыгейской Социалистической Советской Республика нимаса.
Шоркарез Майкоп луэ. Бускельёсыз луо Краснодар шаер.


Адыг кыл.
Адыг кыл (аслаз нимыз - "Адыгабзэ")


Майкоп.
Майкоп (адыг кылын "Мыекъуапэ"("мые" - умло; "къуапэ" - тудвозь))


Дагестан.
Дагестан (ӟуч "Республика Дагестан"; авар "Дагъистаналъул Республика"; дарг. "Дагъистанес Республика"; кум. "Дагъыстан Республикасы"; лезгин "Дагъустандин Республика"; лакку "Дагъусттаннал Республика"; азер. "Дагыстан Республикасы / Dağıstan Respublikası"; таб. "Дагъустан Республика") - Россия Федерациысь субъект. Пыре Уйпал федеральной округе. Кылдытэмын 20 толшоре 1921-тӥ арын.
Шоркарез Махачкала луэ. Бускельёсыз луо Азербайджан, Грузия, Чечня.


Махачкала.
Махачкала (авар "МахIачхъала"; лез. "Магьачкъала"; таб. "Мягьячгъала"; лакку "Анжи-Кала"; аз. "Маhачҝала / Mahaçqala")


Чечня.
Чечня (Чеч. "Нохчийн Республика") - Россия Федерациысь субъект. Пыре Уйпал кавказ федеральной округе. Кылдытэмын 10 толсуре 1992-тӥ арын.
Шоркарез Грозный луэ. Бускельёсыз луо Грузия, Уйпал Осетия, Ингушетия, Ставрополь шаер.


Грозный.
Грозный (чеч. "Соьлжа-ГIала") - Чечен шаерлэн шоркарыз. Интыяськемын республикалэн шораз - Сунжа шур вискын.


Ингушетия.
Ингушетия (ингуш кылын - "ГIалгIай мохк") - Россия Федерациысь субъект. Пыре Уйпал кавказ федеральной округе. Кылдытэмын 4 инвожо 1992-тӥ арын.
Шоркарез Магас луэ. Бускельёсыз луо Грузия, Уйпал Осетия, Чечня.


Ингуш кыл.
Ингуш кыл (аслаз нимыз - "ГIалгIай мотт")


Кабардино-Балкария.
Кабардино-Балкария (каб.-чер."Къэбэрдей-Балъкъэр Республикэ"; кар.-бал. "Къабарты-Малкъар Республика") - Россия Федерациысь субъект. Пыре Уйпал кавказ федеральной округе. Кылдытэмын 1 куарусён 1921-тӥ арын.
Шоркарез Нальчик луэ. Бускельёсыз луо Ставрополь шаер, Уйпал Осетия, Грузия, Карачаево-Черкесия.


Донецк метрополитен.
Донецкий метрополитен (укр. "Донецький метрополітен")


Челябинск метрополитен.
Челябинск метрополитен (ӟуч "Челябинский метрополитен")


Омск метрополитен.
Омск метрополитен (ӟуч "Омский метрополитен")


Донецк.
Донецк (укр. "Донецьк")


Карачай-Балкар кыл.
Карачай-Балкар кыл (аслаз нимыз - "Къарачай-Малкъар тил, Тау тил")


Кабардин-Черкес кыл.
Кабардин-Черкес кыл (аслаз нимыз - "Къэбэрдей-шэрджэсыбзэ, адыгэбзэ")


Нальчик.
Нальчик (каб.-чер. "Налшык"; кар.-бал "Нальчик")


Карачаево-Черкесия.
Карачаево-Черкесия (кар.-бал. "Къарачай-Черкес Республика"; каб.-чер. "Къэрэшей-Шэрджэс Республикэ"; абаз. "Къарча-Черкес Республика"; ног. "Карашай-Шеркеш Республикасы") - Россия Федерациысь субъект. Пыре Уйпал кавказ федеральной округе. Кылдытэмын 22 толшоре 1922-тӥ арын.
Шоркарез Черкесск луэ. Бускельёсыз луо Краснодар шаер, Ставрополь шаер, Кабардино-Балкария, Абхазия Грузия.


Уйпал Осетия.
Уйпал Осетия (осетин кылын "Республикæ Цæгат Ирыстон — Алани") - Россия Федерациысь субъект. Пыре Уйпал кавказ федеральной округе. Кылдытэмын 7 пӧсьтолэзьэ 1924-тӥ арын.
Шоркарез Владикавказ луэ. Бускельёсыз луо Кабардино-Балкария, Ставрополь шаер, Ингушетия, Чечня, Грузия, Лымшор пал Осетия.


Осетин кыл.
Осетин кыл (аслаз нимыз - "Ирон æвзаг")


Владикавказ.
Владикавказ (осет. "Дзæуджыхъæу")


Грузин кыл.
Грузин кыл (аслаз нимыз - ქართული ენა ("картули эна"))


Армян кыл.
Армян кыл (аслаз нимыз - Հայոց լեզու [hayoc‘ lezu])


Молдав кыл.
Молдав кыл (аслаз нимыз - "Limba moldovenească, Лимба молдовеняскэ")


Румын кыл.
Румын кыл (аслаз нимыз - "Limba română"[лимба ромынэ])


Егитъёслэн революционной коммунистической союззы.
Егитъёслэн революционной коммунистической союззы (большевикъёслэн) () — Россияысь егитъёслэн коммунистической организация, кудӥз капитализмлэн сэрпалтон, пролетариатлэн диктатуралэн интыян но классъёстэм коммунистической обществолэн лэсьтон понна нюръе. Организация «Бумбараш-2017» газет поттэ.


Медведев, Дмитрий Анатольевич.
Дмитрий Анатольевич Медведев (ӟуч. "Медведев, Дмитрий Анатольевич" яке "Медвед")(14 куарусёне 1965 Санкт-Петербург) - Россия федерацияысь куиньэтӥ азьмурт.
Али вакытэ Медведев пыре «Единая Россия» нимо партие.


Путин, Владимир Владимирович.
Владимир Владимирович Путин (ӟуч. "Путин, Владимир Владимирович" яке "Царь всея руси")(7 коньывуонэ 1952 Ленинград) - Россия федерацияысь Правительстволэн Тӧроез. Азьло россия федерацияысь кыкэтӥ азьмурт.
Али вакытэ Путин пыре «Единая Россия» нимо партие.


Советской Социалистической Республикаослэн Союззы.
Советской Социалистической Республикаослэн Союззы яке СССР (яке "СССР") — дуннеысь нырысетӥ социалистической государство.


Урал кылъёс.
Урал кылъёс — Европаысь кыл семья. Сое пыро финн-угор но самоди кылъёс.


Азербайджан ССР.
Азербайджан ССР (азерб. "Азəрбаjҹан Совет Социалист Республикасы / Azərbaycan Sovet Sosialist Respublikası") - СССРысь республика. Шоркарез Баку луэ. Бускельёсыз луо Иран, Армян ССР, Грузин ССР но Ӟуч СФСР.


Армян ССР.
Армян ССР (арм. Հայկական Սովետական Սոցիալիստական Հանրապետություն) - СССРысь республика. Шоркарез Ереван луэ. Бускельёсыз луо Иран, Турция, Грузин ССР но Азербайджан ССР.


Белорус ССР.
Белорус ССР (бел. "Беларуская Савецкая Сацыалiстычная Рэспублiка") - СССРысь республика. Шоркарез Минск луэ. Бускельёсыз луо Ӟуч СФСР, Латви ССР, Литва ССР, Польша но Украин ССР.


Грузин ССР.
Грузин ССР (груз. საქართველოს საბჭოთა სოციალისტური რესპუბლიკა) - СССРысь республика. Шоркарез Тбилиси луэ. Бускельёсыз луо Турция, Армян ССР, Азербайджан ССР но Ӟуч СФСР.


Казах ССР.
Казах ССР (каз. "Қазақ Советтiк Социалистiк Республикасы") - СССРысь республика. Шоркарез Алма-Ата луэ. Бускельёсыз луо Китай, Киргиз ССР, Узбек ССР, Туркмен ССР но Ӟуч СФСР.


Киргиз ССР.
Киргиз ССР (кир. "Кыргыз Советтик Социалистик Республикасы") - СССРысь республика. Шоркарез Фрунзе луэ. Бускельёсыз луо Казах ССР, Узбек ССР, Таджик ССР но Китай.


Латви ССР.
Латви ССР (лат. "Latvijas Padomju Sociālistiskā Republika") - СССРысь республика. Шоркарез Рига луэ. Бускельёсыз луо Эстон ССР, Ӟуч СФСР, Белорус ССР но Литва ССР.


Литва ССР.
Литва ССР (лит. "Lietuvos Tarybų Socialistinė Respublika, Lietuvos TSR") - СССРысь республика. Шоркарез Вильнюс луэ. Бускельёсыз луо Ӟуч СФСР, Польша, Белорус ССР но Латви ССР.


Литва кыл.
Литва кыл (аслаз нимыз - "Lietuvių kalba")


Латви кыл.
Латви кыл (аслаз нимыз - "Latviešu valoda")


Молдав ССР.
Молдав ССР (мол. "Республика Советикэ Сочиалистэ Молдовеняскэ / Respublika Sovetikă Socialistă Moldovenească") - СССРысь республика. Шоркарез Кишинёв луэ. Бускельёсыз луо Румыния но Украин ССР.


Ӟуч СФСР.
Ӟуч СФСР (ӟуч "Российская Советская Федеративная Социалистическая Республика, Российская СФСР, РСФСР") - СССРысь федеративной республика. Шоркарез Муско луэ. Бускельёсыз луо Норвегия, Финляндия, Эстон ССР, Латви ССР, Литва ССР, Белорус ССР, Украин ССР, Грузин ССР, Азербайджан ССР, Казах ССР, Монголия, Китай но Уйпал Корея.


Таджик ССР.
Таджик ССР (тад. "Ҷумҳурии Шӯравии Сосиалистии Тоҷикистон") - СССРысь республика. Шоркарез Душанбе луэ. Бускельёсыз луо Китай, Афганистан, Узбек ССР но Киргиз ССР.


Туркмен ССР.
Туркмен ССР (туркмен кылын "Түркменистан Совет Социалистик Республикасы / Türkmenistan Sowet Sotsialistik Respublikasy") - СССРысь республика. Шоркарез Ашхабад луэ. Бускельёсыз луо Иран, Афганистан, Узбек ССР но Казах ССР.


Узбек ССР.
Узбек ССР (узб. "Ўзбекистон Совет Социалистик Республикаси / O‘zbekiston Sovet Sotsialistik Respublikasi") - СССРысь республика. Шоркарез Ташкент луэ. Бускельёсыз луо Афганистан, Туркмен ССР, Казах ССР, Киргиз ССР но Таджик ССР.


Украин ССР.
Украин ССР (укр. "Українська Радянська Соціалістична Республіка") - СССРысь республика. Шоркарез Киев луэ. Бускельёсыз луо Белорус ССР, Ӟуч СФСР, Молдав ССР, Румыния, Венгрия, Словакия но Польша.


Эстон ССР.
Эстон ССР (эстон кылын "Eesti Nõukogude Sotsialistlik Vabariik, Eesti NSV" яке "ENSV") - СССРысь республика. Шоркарез Таллин луэ. Бускельёсыз луо Ӟуч СФСР но Латви ССР.


Македон кыл.
Македон кыл (аслаз нимыз - "Македонски jазик")


Будапешт метрополитен.
Будапешт метрополитен (венгр сямен "Budapesti metró")


Бухарест метрополитен.
Бухарест метрополитен (румын кылын "Metroul Bucureşti")


Выль Монья.
Выль Монья () – Пичи Пурга ёросысь удмурт гурт. Али дыре татын ог 400 адями улэ (удмуртъёс). Гуртын вань начальной школа, средний школа 9 классозь, библиотека, нылпи сад, клуб но кык магазин. Гурт администрация но почта интыяськемын Улын Юри гуртын. Почталэн индексэз: 427826.


Варшава метрополитен.
Варшава метрополитен (поляк кылын "Metro Warszawskie")


Ужлэн кункышетэз.
Кияса ёросын удмурт но ӟуч кылын потӥсь мер но иворъёсын газет. Кылдытӥсьёсыз Кияса ёросысь депутатъёслэн кенешсы, ёрос кивалтэт но редакциын ужасьёс луо. Арняяз кык пол потэ. 1997-тӥ арын поттонлыдыз 1051 экземпляр вал. Нырысетӥ номерез «Голос ударника» нимын Быдэс Союзысь большевик коммунистической партилэн Кияса ёросысь комитетэзлэн но ужась депутатъёслэн ёрос кенешысь исполкомезлэн ёзэсэз выллем 1933-тӥ арын 29-тӥ пӧсьтолэзе потӥз. 1957-тӥ арын нимыз «Знамя труда» луиз. Редакторъёсыз: З. С. Сойфер, В. К. Сысоева, В. И. Колесников.


Узы.
Узы (латин кылын "Fragaria") – льӧль буёло семействое пырись турын. Евразиын но Уйшор пал Америкаын ог 50 пӧртэмез будэ.
Удмурт Шаерын 3: нюлэс узы ("Fragaria vesca"), вожмыт узы ("Fragaria viridis") но борылы укшась, шергес пумиське мускусной узы ("Fragaria moschata").
Будо нюлэс кыръёсын, нюлэскын но турыно вырйыл бамъёсын. Кутӥсько ческыт сиен луыса, эмъюм луыса (желч., мочегон., потогон. амаллуо, озьы ик сюлэм, вирсэр но љуш-сюл висьыку).
Мушъёслы мӧль сёто. Удм. шаерын вӧлмемын садовой но ананасной выжыос. Али тодмо ни ог 20 сортъёсыз: "Заря", "Зенит", "Фестивальной" но мук.
Вӧлмыто вегетативной амалэн (мыйыкъёссэ люкыса) но кидысэн (ремотантный). Тужгес усто рассадаез луэ нырысетӥ арзэ будэмезлэн. Узыез тросгес луэ кыкетӥ гужемаз.
Изъян ваисьёсыз - эмезь-узы долгоносик (кузьныр) ("Anthonomus rubi"), узы клещ ("Phytonemus pallidus fragariae"); висёнъёсыз - узы нематода ("Aphelenchoides fragariae"), пурысь сись, пызь лысву, куаръёслэн бусӥр но тӧдьы виштыосыз.


Улосвыллэн геологи азинскемезлэн историез.
Улосвыллэн геологи азинскемезлэн историяз куинь тектонической мегацикл висъяське: вазь докембрийской, бер докембрийской но палеозойско-кайнозойской. Та циклъёслэн влиянизы улсын бадӟым тектонической элементъёс но пӧртэм породаос кылдӥзы. Вазь докембрийской вакытэ платформаын кристаллической гранитогнейсной фундамент кылдӥз. Фундамент интыосын-интыосын чылкак пӧртэм луэ, солэн вылызъя кык структурной форма висъяське – Бигер свод но Калтаси авлакоген.
Калтаси авлакогенлэн тужгес но выем люкетэз Сарапуллэн ӵукшор палаз, Удмурт Элькун но Перм улосвыл вискысь кунгож вылын интыяськемын. Фундаментэз ӝытшор пала тубатъёсын Бигер свод пала 7000–8000 м-ысен 2000–2500 м-озь ӝутӥське. Отын парагнейс, амфиболитъёс пумисько. Соослэн арлыдзы 1850–1650 млн. ар луэ.
Вазь рифей вакытэ осадочной породаос кылыдыны кутско: горд буёло кварцево-полевошпатной луолыкъёс, гравелитъёс но конгломератъёс. Шор рифей вакытэ элькунлэн ӵукшор но уйшор ёросъёсаз Урал миогеосинклинальысь зарезь вуэ. Татын со вакытысь аргиллит но алевролит сӥосын сюй выллем известнякъёс пумисько. Рифей вакытысь сӥлэн зӧкталаез 0–300 м-ысен 4000–6000 м-озь вошъяське. Вазь девон вакыт бере Бигер сводлэн бадӟым люкетэз вутэм инты вал. Элькунлэн уйшор-ӵукшор люкетаз ярдур пуктэмъёсын алевролитъёс, аргиллитъёс, луолыкъёс пумисько. Зӧкталаез 0–350 м. Палеозой этап континентальной условиосысен кутске. Азьло люкаськем породаосты ву нуллэ, сӧре. Шор франковской вакытысен гинэ зарезь вуэ. Соку карбонатной пуксёнъёс кылдыны кутско. Девон зарезь эгыр но перм вакытъёсы но возиськиз на. Палеозой вакытысь пуктэмъёс Удмуртилэн быдэс улосвылаз пумисько. Пӧртэмлыкез зӧкталаяз гинэ адӟиське.
Удмурт Элькунлэн улосвылаз мувӧй, азотной газ, сьӧд но курень музъем эгыр, торф, йодэн но бромен минеральной ву пумиське. Озьы ик шараямын ыргон, корт, марганец, минеральной буёлъёс, котькытын сямен лэсьтӥськон материалъёс пумисько.
Мувӧй утчан ужъёс элькунын 1945-тӥ арысен кутскизы но али вакытэ но мыно. Палеозой вакытысь ваньмаз сямен пуктэмъёсын шедьтэмын. Али дырлы 86 мувӧй поттон интыос шараямын, тросаз мувӧй поттон ужъёс мыно. Удмуорт Элькунын мувӧй Юкаменск ёрослэн лымшор-ӵукшор палаз но Селта но Сюмси ёросъёсын гинэ уг пумиськы. Тужгес но трос мувӧй поттон интыос Камско-Кинельской куасалсконъёслэн сӧзнэтсылэн уйшор но лымшор-ӵукшор палъёсаз интыяськемын. Татын ик тужгес но бадӟымъёсыз месторождениос усьтэмын: Чутырско-Киенгопской, Мишкинской, Вятской, Ельниковской, кудъёсысьтыз 16-ысен 148 млт. тоннаозь мувӧй поттыны луоно. 1997-тӥ арлы 1-тӥ толшорлы элькунын 221,4 млн. тонна мувӧй поттэмын, нош поттоно луоноез эшшо 369,1 млн. тонна лыдъяське на. Азьлазяз прогнозъёсъя эшшо 280 млн. тонна мувӧй поттыны луоно.
Огъя вераса, элькунысь мувӧйёс секытэсь, сирен сураськемын, 68—2000 м мурдалаын кыллё. Плотностез 0,870–0,910 г/см3. Буёлэз чиль сьӧдысен (венской но улӥ каменно-угольной вакытъёсысь пуктэмъёсын) пеймыт куренёзь но куренёзь (девон но шор каменно-угольной вакытъёсысь пуктэмъёсын) вошъяське.Музъем эгыр
Пӧртэм аръёсы эскерон ужъёсын элькунлэн улосвылаз сьjд но курень музъем эгыр шараямын. Тужгес но трос Алнаш ёросысь Казаковской месторождениын но Камбарка дорын эгыр интыяськемын. Казакоской эгыр поттон интыын куренез пумиське. Солэн сbосыз 2–70 м мурдалаын кыллё. Быдpым Отечественной ожгар дыръя татысь эгыр штольняосын поттbськиз но интыын ик кутbське вал.
Сьjд музъем эгыр 1000–1100 м мурдалаын кылле. Солэн поотоыны луоно быдpалаез 420 млн. тонна лыдъяське. Камбарка котырын эгыр 1300–1500 м мурдалаын кылле, быдpалаез – 1000 км2 пала, сbезлэн зjкталаез 15–40 м. Поттыны луоноез эгыр 2 млрд. тонна лыдъяське. Удмурт Элькунысь эгыръёс гумусовоесь луо.
Элькунын 400 торф кыллён интыос шараямын (поттыны луоно быдpалаез – 101,8 млн. тонна). Вань запасъёсыз пjлысь 13 %-эз Кильмезь но отчы усись шуръёслэн бассейназы интыяськемын: Дзянкино, Орловское, Узи, Чибьчншур. Трос 1–10 га быдpалаен пичиесь торф поттон интыос пумисько. Торфлэн зольностез вань интыосын 35 % пала. Сое удобрение лэсьтон понна но эстbськон интыын куто. Торф поттон ужъёс Яр, Ува, Кез, Игра, Сюмси, Дэри, Якшур-Бодья, Воткинск, Сарапул но Можга ёросъёсын мыно.
Удмурт Элькунлэн улосвылаз шараям газын туж трос азотэз (83–99 %) но туж jжыт углеводородъёсыз (10–12 %). Мувjен xош нялтаз потbсь газын углеводородъёсыз трос – 57 % яке тросгес. Ваньмыз элькунын газ поттыны луоно шараям интыос 31 лыдъясько. Газ карбонлэн вылb но шор но перм вакытысь улb пуктэмъёсын пумиське. Со 500–1200 м мурдалаын интыяськемын. 1997-тb арлы 1-тb толшорлы 5 поттон инты азотной газ шараямын но усьтэмын. Поттыны луоно быдpалаез 2665 млн. м3 лыдъяське.
Руда выллем Удмурт Элькунлэн улосвылаз но вjзысь элькунъёсын кунгожъёсын шараямын. Азьланяз кулэ луоно рудаос вылb перм пуктэмъёсын пумисько. Соос 30 (;ытшор-лымшор Удмуртия)–300 (уйшор-;ытшор Удмуртия) м мурдалаын интыяськемын. Рудной минералъёс пjлысь хризоколла, малахит, азурит, халькозин тужгес но вjлмемын, jжытгес куприт но халькопирит пумисько. Вылb пермысь казань но бигер сbосын (пуктэмъёсын) пумисько. Зjкталаез котькытын одbг кадь jвjл. Рудаосын ыргонэз 1,5–3 % гинэ. 19 даурлэн 20-тb аръёсысеныз кутскыса ыргон Удмуртиын (Алнаш, Грах ёросъёсын) но вjзысь Татарстанэн, Перм улосвылэн но Башкириен кунгожъёс вылын (дорын) поттbськиз но перерабатываться кариськиз. 19-тb даурлэн 60-тb аръёсаз ыргон поттон дуно усеменыз дугдытэмын вал.
Удмурт Элькунлэн улосвылаз сюй, луо, луо но кjльы, известняк, пияла лэсьтон луо, карбонат породаос (векчи но бутовой из но известь лэсьтон понна) месторождениос шараямын.
Туж паськыт легкоплавкой сюйёс но суглинокъ вjлмемын, кудъёсысьтыз кирпич, керамзит но черепица лэсьто. Керамзит лэсьтон понна Воткинск но Дэри ёросъёсын 6 (горд) сюй поттон инты усьтэмын. Поттыны чаклам быдpалаез 50 млн. м3 но солэсь но тросгес лыдъяське. Кирпич лэсьтон понна сюй быдэс Удмуртилэн улосвылаз туж трос пумиське.
Удмуртиын туж тос луо-кjльы лэсьтbськон материал пумиське. Со четвертичной вакытысь аллювиальной но перм вакытысь пуктэмёсын люкаськемын. Тужгес но бадpымъёсыз луо-кjльы поттон интыос Кам, Чупчи, Сива шуръёслэн пуктэмъёсазы пумисько. Луо-кjльы материалъёс озьы ик трос кузяла вырйылъёсын интыяськемын. Отын тросгес сюез (40–50 %) пумиське. Туала вакытэ 62 луо-кjльы месторождениос усьтэмын. Поттыны чаклам быдpалаез 15–30 млн. м3 лыдъяське. Луо поттон интыос четвертичной вакытысь аллювийной но эоловой пуктэмъёсын пумисько.
Луо поттон интыос тужгес но трос Кам но Селычка шуръёс кузя интыяськемын. Луоез лэсьтbськон но формовочной ужъёсын кутыны луоно. Ваньмыз луо поттон интыос 12 шараямын. Поттыны чаклам быдpалаез 10–15 млн. м3. Азьланяз луо оттон интыосты утчано Вало но Кильмезь шуръёслэн долинаосысьтызы.
Вылb пермлэн казань но бигер ярусысьтыз пjртэм сbосаз туж трос карбонатной породаос пумисько но музъем вылэ пото. Карбонатной породаос известь, известковой пызь но лэсьтbськон векчи из поттонын кутbсько. Удмуртиын 27 известняк месторождение шараямын. Поттын чаклам быдpалаез 2–5 млн. тонна лыдъяське. Известь кутbське известковой пызь лэсьтонын. Известь но бутовой из лэсьтон понна Алнаш, Можга но Шаркан ёросъёсысь кjны ке месторождениос кутbсько.
Сульфатно-хлоридно-натриевой но хлоридно-натриевой минеральной вуос Удмурт Элькунын трос, 1000 м мурдалаозь пумисько. Соос юон ву кадь яке эмъяськонын (сюлэм яке лулсэр висёнъёсты йjнатонын) кутbсько.
Рассолъёс Удмурт Элькунын 100 м мурдалын но улbынгес интыяськемын. Минерализацизы – 250–270 г/л, трос йодэз – 9–12 мг/л но бромез – 650–850 мг/л. Рассолъёс эмъяськонын но йод но бром поттонын кутbсько.


Удмурт Элькунысь Йӧскалык музей.
1920-тӥ арын шуркынмон толэзе интыысь улосвылъя Ижевской музей выллем кылдытэмын, 1929–34-тӥ аръёсы – Вотской автономной улосвыллэн шаретодонъя областной музеез, 1935–47-тӥ аръёсы – УАССР-ысь шаертодонъя музей, 1947–95-тӥ аръёсы – Удмурт Элькунысь шаертодонъя музей, 1995-тӥ арысен пӧсьтолэзьысен – Удмурт Элькунысь Йӧскалык музей.
УЭЙ м.-лэн экспозициосыз пӧртэм дыре пӧртэм интыын возиськизы: 1920–26-тӥ аръёсы – национализированной лютеранской кирхаын (Советская урамын Красная но Карл Маркс нимо урамъёс вискын), 1931–32-тӥ аръёсы – Александро-Невской соборын, 1932–37-тӥ аръёсы – Михайловской соборын, 1937–39-тӥ аръёсы – К. Маркс нимо ульчаысь 23-тӥ номеро юртын. 1939-тӥ арысен куарусён толэзьысен музейлэн коллекциосыз Сарапулысь шаертодонъя музее нуэмын (Певомайской урам, 68-тӥ номеро юрт). 1945-тӥ арын музей понна Ижкарын юртъер висъямын (Ленин урамысь 180-тӥ номеро юрт, 1970-тӥ арысен – Сивковлэн урамаз). 1970-тӥ арысен музей Арсеналлэн юртъераз (жкарысь пыӵал лэсьтон заводлэн) интыямын. Музейлэн азинсконаз туж бадӟым юрттэт директоръёсыз: А. М. Филимонов (1920–22-тӥ аръёс), К. П. Чайников – Кузебай Герд (1925-тӥ арысен инвожо толэзьысен 1926-тӥ арозь куарусён толэзёзь), М. И. Ильин (1926–32-тӥ аръёс), Т. А. Шилова (1982–97-тӥ аръёс).
Этнографической но антропологической материал бичанъя нырысетӥ экспедиция Кузебай Гердлэн кивалтэмез улсын 1926-тӥ арын Вавож ёросысь Малиновка гуртын радъямын, 1930-тӥ арын та выллем экспедициос, Москваысь но Ленинградысь тодосчиослэн пыриськеменызы, Пичи-Пурга, Можга но Глазов ёросъёсын ортчытэмын вал. 50-тӥ аръёслэн шор вадесысенызы кутскыса музей арлы быдэ 3–5 экспедициос радъялляз – археологической, этнографической, историческо-бытовой, естественно-научной но мукет. 1997-тӥ ар азелы 1-тӥ толшор толэзьлы УЭЙ м.-лэн инъет фондаз 131 434 возён единица лыдъяське вал. Туж дуно луо удмурт калыклэн археологиезъя но этнографиезъя люкам арбериос, 19–20-тӥ дауръёсысь гурт но кар улонысь котыр; Ижкарын но тужгес но умойёсаз западно-европейской фирмаосын лэсьтэм пыӵал-тӥрлыкъёс – пӧйшуран но огшоры пыӵалъёс; бадӟым калибрен кузь гумыё пыӵалъёсын коллекция; промышленностьлэн, гурт хозяйстволэн, калык дышетонлэн, тазалык утёнлэн историзыя фотографиосын но ужкагазъёсын люкам коллекция; тодмо шаерчиосмылэн асьсэ киын люкам (личной) фондъёссы; Быдӟым Отечественной ожгаръя материалъёсын коллекция; удмурт суредасьёслэн но скульпторъёслэн произведениоссы.
1970–84-тӥ аръёсы Арсеналлэн юртъераз (Коммунаръёслэн урамысьтызы 287-тӥ номеро юрт) улосвыллэн историезлы сӥзем экспозиция ужаз. 1989-тӥ арын Г. Д. Красильников писательлэн квартира-музеез кылдытэмын (Ижкарысь М. Горькийлэн урамысьтыз 45-тӥ номеро юртын). 1984-тӥ арысен Удмурт Элькунысь Завьял ёросысь Ильинка гурт дорын усьтэмы инбам улын Архитектурно-этнографической музеез лэсьтон мынэ. УЭЙ м.-лэн Удмуртилэн ёрос шоръёсаз но мукет каръёсаз трос филиалъёсыз усьтэмын: 1968-тӥ арын – Глазов карлэн шаертодонъя музеез (1992-тӥ арысен музей ас кожаз каремын, 1997-тӥ арысен пӧсьтолэзьысен – Удмурт Элькунысь «Иднакар» нимо историко-культурной музей-заповедник); 1972-тӥ арын Воткинск карлэн шаертодонъя музеез (1994-тӥ арысен ас кожаз каремын, Воткинскысь шаертодонъя музей); 1978-тӥ арын – Ува посёлокын «Декоративно-прикладной искусствоя» музей; 1979-тӥ арын – Можга карын «Удмурт калык творчество» нимо музей; 1990-тӥ арын – Кизнер посёлоклэн шаертодонъя музеез (1996-тӥ арысен – ас кожаз каремын, ёрос музей); 1978-тӥ арын – Алнашысь огазеям историко-литературной музей (1991-тӥ арысен – УЭЙ м.-лэн филиалэз, кудаз куинь музей пыремын: нырысетӥез – Ашальчи Окилэн Мемориальной музей-коркаез, 1987-тӥ арын усьтэмын со коркан, кудаз 1952–73-тӥ аръёс ӵоже тодмо кылбурчи улӥз – 500-лэсь трос арбери люкамын; 2-тӥез – Г. Д. Красильниковлэн Мемориальной музей-коркаез – Алнаш черкогуртысь Красильниковлэн урамысьтыз 16-тӥ номеро юрт, 1989-тӥ арын усьтэмын со коркан, кудаз 1959–63-тӥ аръёсы гожъяськись улӥз – 300-лэсь трос арбери люкамын; 3-тӥез – Историко-краеведческой отдел, 1987-тӥ арын усьтэмын вал Удмурт Элькунысь изобразительной искусствоосъя музейлэн филиалэз выллем. Адӟытоннилэн быдӟалаез 112 м2); 1998-тӥ арын – Вавож ёросысь Гурезь-Пудга гуртын Кузебай Гердлэн музеез.
Лит-ра: Республиканский краеведческий музей: Путеводитель. Ижевск, 1972; Вопросы истории и культуры Удмуртии. Ижевск, 1986; Удмуртия: новые исследования. Ижевск, 1990.


Удмурт Элькынысь Йӧскалык книга возённи.
элькунысьтымы печатлам произведеносты бадӟым возённи, научной, информационно-библиографической но методической центр Удмурт Элькунысь вань сӧзнэтъёсысь но ведомствоосысь книга возённиос понна. Усьтэмын 1918-тӥ арын 15-тӥ куартолэзе, 1934-тӥ арозь заводской офицерской ожгар люкамлэн (собранилэн), Ижевскысь Нагорной но Шурсьӧр (Заречной) огъя книга возённиослэн, Калык юртлэн но ревизированной частной люкамъёслэн фондъёссы вылын кылдытэм Шор кар книга возённи нимаськиз. 1934-тӥ арысен Элькынысь научной универсальной книга возённи, 1936-тӥ арысен книга возённилы А. С. Пушкинлэн нимыз сётэмын, 1957-тӥ арын 27-тӥ шуркынмон толэзе УАССР-ысь министръёслэн Кенешсылэн Президиумезлэн пуктэмезъя, йӧскалык книга возённи статус сётэмын. «Книга возённиысь ужъёсты автоматизировать карон», «Удмуртия сярысь тодэ ваёнъёс» (йӧскалык библиографиез, шер пумиськись но дуно луись ужкагазъёсты, Удмуртилэсь огъя йӧскалык фондзэ люкан но утён) целевой программаосъя ужа. Книга возённилэн пуштросаз 20 люкетэз (отделэз) но 5 секторез лыдъяське.
Шаертодонъя но финно-угорской литературая фондын 43 650-лэсь трос экземляр люкамын (ужкагазъёс, книгаос, брощюраос, газетъёс, журналъёс, изоизданиос, диапозитивъёс, аудио- но видеокассетаос, микрофильмъёс, удмурт, ӟуч но куд-ог финно-угор кылъёсын кигожтэм ужъёс (рукописьёс), Октябрь революци дорозь поттэм изданиос, 20-тӥ даурлэн 20–30-тӥ аръёсазы поттэм литература). Тужгес но вашкалаез издание (ксерокопиез) – «Журнал или дневные записки путешествия капитана Рычкова ро разным провинциям Российского государства в 1769 и 1770 году» нимо уж (Санкт-Петербургын, 1770-тӥ арын поттэмын). Оригинальной изданиос пӧлысь пусйыны кулэ Д. Островскийлэсь «Вотяки Казанской губернии» (Казаньын, 1873-тӥ арын потэмын), улэп дыръязы поттэм Г. Верещагинлэн «Вотяки Сарапульского уезда Вятской губернии», «Вотяки Сосновского края» но мукет, Н. Первухинлэн «Эскизы преданий и быта инородцев Глазовского уезда» книгаосты. Периодической изданиос пӧлысь тужгес но вазез «Ижевская правда» газет луэ. 1992-тӥ арысен книга возённи калыккуспо книгаосын вошъяськон удысын США-ысь, Финляндиысь, Венгриысь, Эстониысь, Латвиысь книга возённиосын герӟаськемын. Со кунъёслэн книга возённиосысьтызы 300-лэсь трос экземпляр литература Удмуртие вуиз. 1960-тӥ арысен «Летопись печати Удмуртской Республики» (1995-тӥ арысен – автоматизировать карем режимын) нимо издание потэ: «Знаменательные и памятные даты Удмуртской Республики» литератураен указатель (1963-тӥ арысен, 1971–80-тӥ аръёсы вис каремын). Тужгес но бадӟымъёсыз библиографической указательёс: «Ими гордится удмуртская земля» (серия, 4 поттэмез, Ижкарын, 1976–81-тӥ аръёсы), «Литературная жизнь в Удмуртии» (2 томен, Ижкарын, 1980–87-тӥ аръёсы), «Удмуртия» (Ижкарын, 1991-тӥ арын).
Книга возённилэн та люкетысьтыз ужасьёс «Природа Урала», «Водные ресурсы Урала» (Пермьын, 1983-тӥ арын), «Флора, растительность и растительные ресурсы Урала» (Пермьын, 1987-тӥ арын), «Животный мир Урала» (Ижкарын, 1989-тӥ арын) библиографической указательёс лэсьтонэ пыриськизы. «Удмуртское языкознание», «Удмуртская песня», «Кузебай Герд» нимо но мукет библиографической указательёс поттыны дасямын.
Jжыт пумиськись книгаосъя отделын 7000-лэсь трос книгаос (озьы ик кигожтэм экземпляръёс, печатной книгалэн искусствоезъя образецъёс, кылсярысь, Смотрицкийлэн Москваын 1648-тӥ арын печатлам «Грамматикаез», вашкала печатлам книгаос, кудъёсыз куке но Императорской Александровской лицейлэн но Academia (1921–37-тӥ аръёс) нимо Московско-Ленинградской кооперативной книга поттоннилэн вал, миниатюрной изданиос) возисько. Россия кунлэн историезъя репринт амалэм поттэм изданиос но книгаослэн-синпельметёслэн факсимильной изданиоссы но вань.
1995-тӥ арын финно-угорской но шаертодонъя литературая отделлэсь книга фондэзлэсь библиографической описанизэ ретроспективной (компьютере) пыртон быдэстэмын. Книга воённилэн информационной базаосы электронной почта но Интернет пыр потон луонлыкез вань. Книга фондэз утён понна тужгес но шер пумиськисьёссэ изданиосты но дунооссэ ужкагазъёсты СD-ROM вылэ выжытыны чакламын. Научно-исследовательской уж но нуиське. 1991–94-тӥ аръёсы элькунысь трос лыдӟиськисьёсын книга возённиос понна «Моделирование деятельности ЦБС» нимо научной исследование радъямын; «Моделирование деятельности центральной библиотеки», «История библиотечного дела в Удмуртии», «История книги Удмуртии» программаос кылдытӥсько но радъясько. 1996-тӥ ар 1 толшор толэзь азелы книга фонд 1,2 млн. экземпляр лыдъяське вал, кудӥз пӧлысь 205 сюрсэз – периодической изданиос (900 журнал но 150 газет ним). Арлы быдэ книга возённие 25 сюрс лыдӟиськисьёс ветло, 160–170 сюрс адями – пырась-потасьёс (посетительёс). Книга возённиын 176 адями ужа. 90-тӥ аръёсы Удмурт Элькынысь йӧскалык книга возённи Хельсинкской университетысь книга возённиен ӵош пӧртэм ужрадъёс лэсьто ужрадъёс лэсьто: книгаосынызы вошъясько, ог-огзы доры стажировкаоы ветло, научно-практической конференциос радъяло но отчы пырисько. 1997-тӥ арысен книга возённи библиотечной ассоциациослэн но ужъюртъёслэн Калаккуспо федерацизылэн ёзчиез луэ.
Лит-ра: Удмуртская республиканская универсальная научная библиотека им. В. И. Ленина: Путеводитель. Ижевск, 1989.


Нюлэс узы.
Нюлэс узы (латин кылын "Fragaria vesca") – льӧль буёло семействое пырись турын.


Вожмыт узы.
Вожмыт узы (латин кылын "Fragaria viridis") – льӧль буёло семействое пырись турын.


Мускусной узы.
Мускусной узы (латин кылын "Fragaria moschata") – льӧль буёло семействое пырись турын.


Башур.
Башур (ӟуч нимыз "Бапшур") – пичи удмурт гурт, Дэри черкогуртлэсь куинь иськеме интыяськемын. Гуртлэн нимыз шурлэн интыяськемезъя кылдэмын: бам но шур кылъёслэсь.


Бекманов, Г. И..
Г. И. Бекманов – Удмурт кун театрысь сӥё-дано артист но кырӟась. Вордскиз Ожмос черкогуртын


Байсарова, Юлия Павловна.
Юлия Павловна Байсарова – сӥё-дано нылпи кылбурчи, крезьгурчи, арганчи но дышетӥсь. Кылбуръёсыз сӥземын нылпиослы. Ю. Павловна вань улонзэ сӥзиз школалы. Трос аръёс ӵоже Ожмос школаын пичи нылпиосты дышетӥз. Тодмо педагоген но методистэн Журавлёва Алевтина Николаевнаен огкыл шедьтыса, ӟучомем нылпиослы «Анай кыл» дышетскон книга гожтӥзы.


Базуева, Федосья Николаевна.
Федосья Николаевна Базуева – кык орденъёслэн кавалерзы, трос аръёс ӵоже Пычанка гуртысь полеводческой бригадаен кивалтӥз. Шаерамы нырысетӥзэ комплексной бригада кылдытӥз. 1988-тӥ арын «Россия» колхозын «Вуюись» нылкышно ансамбль кылдытӥз.


Вожой.
Вожой – ёросамы вань Ӟуч но Удмурт Вожой гуртъёс.


Прага метрополитен.
Прага метрополитен (чех кылын "Metro v Praze" яке чех. "Pražské metro")


Америкалэн Огазеяськем Штатъёсыз.
Америкалэн Огазеяськем Штатъёсыз яке АОШ (англи кылын "United States of America" яке "USA") - Уйпал америкаысь кун. Солэн бускельёсыз: Канада но Мексика.
Уйпал Америка


Кудымкар.
Россиысь Пермь шаерын кар, Коми-Пермяк округлэн шоркарез. Улӥсьёсызлэн лыдзы – 31,914 адями (2002).


Грек кыл.
Грек кыл (аслаз нимыз - Ελληνικά [e̞ˌliniˈka])


Лондон метрополитен.
Лондон метрополитен (англи кылын "the Underground" яке англи кылын "the Tube")


Гольян.
Гольян (ӟуч нимыз "Гольяны") – вашкала черкогурт, кылдэмын 1722 -тӥ арын, интыяськемын Кам шур дурын. Вашкала дыръя та гуртын улӥсь калык трос вузаськем, малы ке шуоно Кам шур кузя пќртэм вузъёс лыкто вылэм. Та гуртын 1795-тӥ-1801-тӥ аръёсы Богоявленской черк ужаз. Гольян гуртын белогвардеецъёсын ожмаськон вакытэ «Кулон баржа» сылӥз. Али гуртын школа, нылпи сад, вуз каронни вань.


Гондырпель.
Гондырпель (латин кылын "Verbascum thapsus ") – будослэн нимыз, будэ кӧс интыосын, пумиське вырйылъёсын но куак пӧлын.


Дэри починка.
Дэри починка (ӟуч нимыз "Новое Завьялово") – бырем удмурт гурт. Гуртоослэн верамзыя, гурт бырыку, татысь Бакулевъёс корказэс салазки вылэ понӥллям но пӧсь шыдэнызы ик шур дуртӥ васькытӥллям. Гольян сюрес дуре дугдӥллям, корказэс пуктӥллям но гурысьтызы шыдзэс поттыса сиськыны кутскиллям. Али но та корка со интыын сылэ на.


Езнумыр.
Езнумыр (латин кылын "Elateridae" larvae) – тэтчась кибылэн нумырез, улэ музъемын, будосъёслэсь выжызэс арам каре.


Ерофейтурын.
Ерофейтурын (латин кылын "Hypericum") – будослэн нимыз, ми палан виртурын шуо. Чай пӧзьтыны ярась турын. Солэсь пароссэ эмъюм интыын но юо.


Ёзвикуар.
Ёзвикуар (латин кылын "Pyrola ") – нюлэсъёсын пумиськись тӧдьы сяськаё будос, калыкын куаръёсызлэсь ванна лэсьто, ёзвиос висьыку.

